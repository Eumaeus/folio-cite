<?xml version="1.0" encoding="utf-8"?><?oxygen RNGSchema="tei-analysis.rng" type="xml"?> 
<?xml-stylesheet type="text/xsl" href="chs-gp.xsl"?>
<TEI xmlns="http://www.tei-c.org/ns/1.0" xmlns:tei="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Biblia Sacra, Vulgata Editionis, Acta</title>
                <editor xml:id="cwb">Christopher Blackwell</editor>
            </titleStmt>
            <editionStmt>
                <edition>An XML Edition based on the public domain text</edition>
                <respStmt>
                    <name>Christopher Blackwell</name>
                    <resp>ed.</resp>
                </respStmt>
            </editionStmt>
            <extent>under 1Mb</extent>
            <publicationStmt>
                <publisher> The Center for Hellenic Studies of Harvard University </publisher>
                <authority>
                    <name>Casey Dué and Mary Ebbott, edd.</name>
                </authority>
                <availability>
                    <p>©2010, The Center for Hellenic Studies. This work is made available under the
                        Creative Commons Attribution-Noncommercial-Share Alike 3.0 United States
                        License: http://creativecommons.org/licenses/by-nc-sa/3.0/us/ </p>
                </availability>
            </publicationStmt>
            <sourceDesc>
                <p>File created electronically. </p>
            </sourceDesc>
        </fileDesc>
        <profileDesc>
            <langUsage>
                <language ident="eng">English</language>
                <language ident="lat">Latin</language>
                <language ident="grc">Greek</language>
                <language ident="xgrc">Transliterated Greek</language>
                <language ident="deu">German</language>
                <language ident="fra">French</language>
            </langUsage>
        </profileDesc>
    </teiHeader>
    <text xml:lang="lat">
        <body>
            <head>Actus Apostolorum</head>
            <div n="1" type="chapter">
                <div n="1" type="verse">
                    <p>Primum quidem sermonem feci de omnibus, O Theophile, quae coepit Iesus
                        facere, et docere </p>
                </div>
                <div n="2" type="verse">
                    <p>usque in diem, qua praecipiens Apostolis per Spiritum Sanctum, quos elegit,
                        assumptus est: </p>
                </div>
                <div n="3" type="verse">
                    <p>quibus et praebuit seipsum vivum post Passionem suam in multis argumentis,
                        per dies quadraginta apparens eis, et loquens de regno Dei. </p>
                </div>
                <div n="4" type="verse">
                    <p>Et convescens, praecepit eis ab Ierosolymis ne discederent, sed expectarent
                        Promissionem Patris, quam audistis (inquit) per os meum: </p>
                </div>
                <div n="5" type="verse">
                    <p>quia Ioannes quidem baptizavit aqua, vos autem baptizabimini Spiritu Sancto
                        non post multos hos dies. </p>
                </div>
                <div n="6" type="verse">
                    <p>Igitur qui convenerant, interrogabant eum, dicentes: Domine, si in tempore
                        hoc restitues regnum Israel? </p>
                </div>
                <div n="7" type="verse">
                    <p>Dixit autem eis: Non est vestrum nosse tempora vel momenta, quae Pater posuit
                        in sua potestate: </p>
                </div>
                <div n="8" type="verse">
                    <p>sed accipietis virtutem supervenientis Spiritus Sancti in vos, et eritis mihi
                        testes in Ierusalem, et in omni Iudaea, et Samaria, et usque ad ultimum
                        terrae. </p>
                </div>
                <div n="9" type="verse">
                    <p>Et cum haec dixisset, videntibus illis, elevatus est: et nubes suscepit eum
                        ab oculis eorum. </p>
                </div>
                <div n="10" type="verse">
                    <p>Cumque intuerentur in caelum euntem illum, ecce duo viri astiterunt iuxta
                        illos in vestibus albis, </p>
                </div>
                <div n="11" type="verse">
                    <p>qui et dixerunt: Viri Galilaei, quid statis aspicientes in caelum? Hic Iesus,
                        qui assumptus est a vobis in caelum, sic veniet quemadmodum vidistis eum
                        euntem in caelum. </p>
                </div>
                <div n="12" type="verse">
                    <p>Tunc reversi sunt Ierosolymam a monte, qui vocatur Oliveti, qui est iuxta
                        Ierusalem, Sabbati habens iter. </p>
                </div>
                <div n="13" type="verse">
                    <p>Et cum introissent in coenaculum, ascenderunt ubi manebant Petrus, et
                        Ioannes, Iacobus, et Andreas, Philippus, et Thomas, Bartholomaeus, et
                        Matthaeus, Iacobus Alphaei, et Simon Zelotes, et Iudas Iacobi. </p>
                </div>
                <div n="14" type="verse">
                    <p>Hi omnes erant perseverantes unanimiter in oratione cum mulieribus, et Maria
                        matre Iesu, et fratribus eius. </p>
                </div>
                <div n="15" type="verse">
                    <p>In diebus illis exurgens Petrus in medio fratrum dixit (erat autem turba
                        hominum simul, fere centum viginti): </p>
                </div>
                <div n="16" type="verse">
                    <p>Viri fratres, oportet impleri Scripturam, quam praedixit Spiritus Sanctus per
                        os David de Iuda, qui fuit dux eorum, qui comprehenderunt Iesum: </p>
                </div>
                <div n="17" type="verse">
                    <p>qui connumeratus erat in nobis, et sortitus est sortem ministerii huius. </p>
                </div>
                <div n="18" type="verse">
                    <p>Et hic quidem possedit agrum de mercede iniquitatis, et suspensus crepuit
                        medius: et diffusa sunt omnia viscera eius. </p>
                </div>
                <div n="19" type="verse">
                    <p>Et notum factum est omnibus habitantibus Ierusalem, ita ut appellaretur ager
                        ille, lingua eorum, Haceldama, hoc est, Ager Sanguinis. </p>
                </div>
                <div n="20" type="verse">
                    <p>Scriptum est enim in libro Psalmorum: Fiat commoratio eorum deserta, et non
                        sit qui inhabitet in ea: et episcopatum eius accipiat alter. </p>
                </div>
                <div n="21" type="verse">
                    <p>Oportet ergo ex his viris, qui nobiscum sunt congregati in omni tempore, quo
                        intravit et exivit inter nos Dominus Iesus, </p>
                </div>
                <div n="22" type="verse">
                    <p>incipiens a baptismate Ioannis usque in diem, qua assumptus est a nobis,
                        testem Resurrectionis eius nobiscum fieri unum ex istis. </p>
                </div>
                <div n="23" type="verse">
                    <p>Et statuerunt duos, Ioseph, qui vocabatur Barsabas, qui cognominatus est
                        Iustus: et Mathiam. </p>
                </div>
                <div n="24" type="verse">
                    <p>Et orantes dixerunt: Tu Domine, qui corda nosti omnium, ostende, quem
                        elegeris ex his duobus unum </p>
                </div>
                <div n="25" type="verse">
                    <p>accipere locum ministerii huius, et apostolatus, de quo praevaricatus est
                        Iudas ut abiret in locum suum. </p>
                </div>
                <div n="26" type="verse">
                    <p>Et dederunt sortes eis, et cecidit sors super Mathiam, et annumeratus est cum
                        undecim Apostolis. </p>
                </div>
            </div>
            <div n="2" type="chapter">
                <div n="1" type="verse">
                    <p>Et cum complerentur dies Pentecostes, erant omnes pariter in eodem loco: </p>
                </div>
                <div n="2" type="verse">
                    <p>et factus est repente de caelo sonus, tamquam advenientis spiritus
                        vehementis, et replevit totam domum ubi erant sedentes. </p>
                </div>
                <div n="3" type="verse">
                    <p>Et apparuerunt illis dispertitae linguae tamquam ignis, seditque supra
                        singulos eorum: </p>
                </div>
                <div n="4" type="verse">
                    <p>et repleti sunt omnes Spiritu Sancto, et coeperunt loqui variis linguis,
                        prout Spiritus Sanctus dabat eloqui illis. </p>
                </div>
                <div n="5" type="verse">
                    <p>Erant autem in Ierusalem habitantes Iudaei, viri religiosi ex omni natione,
                        quae sub caelo est. </p>
                </div>
                <div n="6" type="verse">
                    <p>Facta autem hac voce, convenit multitudo, et mente confusa est, quoniam
                        audiebat unusquisque lingua sua illos loquentes. </p>
                </div>
                <div n="7" type="verse">
                    <p>Stupebant autem omnes, et mirabantur, dicentes: Nonne ecce omnes isti, qui
                        loquuntur, Galilaei sunt, </p>
                </div>
                <div n="8" type="verse">
                    <p>et quomodo nos audivimus unusquisque linguam nostram, in qua nati sumus? </p>
                </div>
                <div n="9" type="verse">
                    <p>Parthi, et Medi, et aelamitae, et qui habitant Mespotamiam, Iudaeam, et
                        Cappadociam, Pontum, et Asiam, </p>
                </div>
                <div n="10" type="verse">
                    <p>Phrygiam, et Pamphyliam, aegyptum, et partes Libyae, quae est circa Cyrenen,
                        et advenae Romani, </p>
                </div>
                <div n="11" type="verse">
                    <p>Iudaei quoque, et Proselyti, Cretes, et Arabes: audivimus eos loquentes
                        nostris linguis magnalia Dei. </p>
                </div>
                <div n="12" type="verse">
                    <p>Stupebant autem omnes, et mirabantur ad invicem dicentes: Quidnam vult hoc
                        esse? </p>
                </div>
                <div n="13" type="verse">
                    <p>Alii autem irridentes dicebant: Quia musto pleni sunt isti. </p>
                </div>
                <div n="14" type="verse">
                    <p>Stans autem Petrus cum undecim levavit vocem suam, et locutus est eis: Viri
                        Iudaei, et qui habitatis Ierusalem universi, hoc vobis notum sit, et auribus
                        percipite verba mea. </p>
                </div>
                <div n="15" type="verse">
                    <p>Non enim, sicut vos aestimatis, hi ebrii sunt, cum sit hora diei tertia: </p>
                </div>
                <div n="16" type="verse">
                    <p>sed hoc est, quod dictum est per prophetam Ioel: </p>
                </div>
                <div n="17" type="verse">
                    <p>Et erit in novissimis diebus (dicit Dominus) effundam de Spiritu meo super
                        omnem carnem: et prophetabunt filii vestri, et filiae vestrae, et iuvenes
                        vestri visiones videbunt, et seniores vestri somnia somniabunt. </p>
                </div>
                <div n="18" type="verse">
                    <p>Et quidem super servos meos, et super ancillas meas in diebus illis effundam
                        de Spiritu meo, et prophetabunt: </p>
                </div>
                <div n="19" type="verse">
                    <p>et dabo prodigia in caelo sursum, et signa in terra deorsum, sanguinem, et
                        ignem, et vaporem fumi: </p>
                </div>
                <div n="20" type="verse">
                    <p>Sol convertetur in tenebras, et luna in sanguinem, antequam veniat dies
                        Domini magnus et manifestus. </p>
                </div>
                <div n="21" type="verse">
                    <p>Et erit: omnis, quicumque invocaverit nomen Domini, salvus erit. </p>
                </div>
                <div n="22" type="verse">
                    <p>Viri Israelitae, audite verba haec: Iesum Nazarenum, virum approbatum a Deo
                        in vobis, virtutibus, et prodigiis, et signis, quae fecit Deus per illum in
                        medio vestri, sicut et vos scitis: </p>
                </div>
                <div n="23" type="verse">
                    <p>hunc definito consilio, et praescientia Dei traditum, per manus iniquorum
                        affligentes interemistis: </p>
                </div>
                <div n="24" type="verse">
                    <p>quem Deus suscitavit, solutis doloribus inferni, iuxta quod impossibile erat
                        teneri illum ab eo. </p>
                </div>
                <div n="25" type="verse">
                    <p>David enim dicit in eum: Providebam Dominum in conspectu meo semper: quoniam
                        a dextris est mihi ne commovear: </p>
                </div>
                <div n="26" type="verse">
                    <p>Propter hoc laetatum est cor meum, et exultavit lingua mea, insuper et caro
                        mea requiescet in spe: </p>
                </div>
                <div n="27" type="verse">
                    <p>Quoniam non derelinques animam meam in inferno, nec dabis Sanctum tuum videre
                        corruptionem. </p>
                </div>
                <div n="28" type="verse">
                    <p>Notas mihi fecisti vias vitae: et replebis me iucunditate cum facie tua. </p>
                </div>
                <div n="29" type="verse">
                    <p>Viri fratres, liceat audenter dicere ad vos de patriarcha David quoniam
                        defunctus est, et sepultus: et sepulchrum eius est apud nos usque in
                        hodiernum diem. </p>
                </div>
                <div n="30" type="verse">
                    <p>Propheta igitur cum esset, et sciret quia iureiurando iurasset illi Deus de
                        fructu lumbi eius sedere super sedem eius: </p>
                </div>
                <div n="31" type="verse">
                    <p>providens locutus est de Resurrectione Christi, quia neque derelictus est in
                        inferno, neque caro eius vidit corruptionem. </p>
                </div>
                <div n="32" type="verse">
                    <p>Hunc Iesum resuscitavit Deus, cuius omnes nos testes sumus. </p>
                </div>
                <div n="33" type="verse">
                    <p>Dextera igitur Dei exaltatus, et promissione Spiritus Sancti accepta a Patre,
                        effudit hunc, quem vos videtis, et auditis. </p>
                </div>
                <div n="34" type="verse">
                    <p>Non enim David ascendit in caelum: dixit autem ipse: Dixit Dominus Domino
                        meo, sede a dextris meis </p>
                </div>
                <div n="35" type="verse">
                    <p>donec ponam inimicos tuos scabellum pedum tuorum. </p>
                </div>
                <div n="36" type="verse">
                    <p>Certissime sciat ergo omnis domus Israel, quia et Dominum eum, et Christum
                        fecit Deus, hunc Iesum, quem vos crucifixistis. </p>
                </div>
                <div n="37" type="verse">
                    <p>His autem auditis, compuncti sunt corde, et dixerunt ad Petrum, et ad
                        reliquos Apostolos: Quid faciemus, viri fratres? </p>
                </div>
                <div n="38" type="verse">
                    <p>Petrus vero ad illos: Poenitentiam (inquit) agite, et baptizetur unusquisque
                        vestrum in nomine Iesu Christi in remissionem peccatorum vestrorum: et
                        accipietis donum Spiritus Sancti. </p>
                </div>
                <div n="39" type="verse">
                    <p>Vobis enim est repromissio, et filiis vestris, et omnibus, qui longe sunt,
                        quoscumque advocaverit Dominus Deus noster. </p>
                </div>
                <div n="40" type="verse">
                    <p>Aliis etiam verbis plurimis testificatus est, et exhortabatur eos, dicens:
                        Salvamini a generatione ista prava. </p>
                </div>
                <div n="41" type="verse">
                    <p>Qui ergo receperunt sermonem eius, baptizati sunt: et appositae sunt in die
                        illa animae circiter tria millia. </p>
                </div>
                <div n="42" type="verse">
                    <p>Erant autem perseverantes in doctrina Apostolorum, et communicatione
                        fractionis panis, et orationibus. </p>
                </div>
                <div n="43" type="verse">
                    <p>Fiebat autem omni animae timor: multa quoque prodigia, et signa per Apostolos
                        in Ierusalem fiebant, et metus erat magnus in universis. </p>
                </div>
                <div n="44" type="verse">
                    <p>Omnes etiam, qui credebant, erant pariter, et habebant omnia communia. </p>
                </div>
                <div n="45" type="verse">
                    <p>Possessiones et substantias vendebant, et dividebant illa omnibus, prout
                        cuique opus erat. </p>
                </div>
                <div n="46" type="verse">
                    <p>Quotidie quoque perdurantes unanimiter in templo, et frangentes circa domos
                        panem, sumebant cibum cum exultatione, et simplicitate cordis, </p>
                </div>
                <div n="47" type="verse">
                    <p>collaudantes Deum, et habentes gratiam ad omnem plebem. Dominus autem augebat
                        qui salvi fierent quotidie in idipsum. </p>
                </div>
            </div>
            <div n="3" type="chapter">
                <div n="1" type="verse">
                    <p>Petrus autem, et Ioannes ascendebant in templum ad horam orationis nonam.
                    </p>
                </div>
                <div n="2" type="verse">
                    <p>Et quidam vir, qui erat claudus ex utero matris suae, baiulabatur: quem
                        ponebant quotidie ad portam templi, quae dicitur Speciosa, ut peteret
                        eleemosynam ab introeuntibus in templum. </p>
                </div>
                <div n="3" type="verse">
                    <p>Is cum vidisset Petrum, et Ioannem incipientes introire in templum, rogabat
                        ut eleemosynam acciperet. </p>
                </div>
                <div n="4" type="verse">
                    <p>Intuens autem in eum Petrus cum Ioanne, dixit: Respice in nos. </p>
                </div>
                <div n="5" type="verse">
                    <p>At ille intendebat in eos, sperans se aliquid accepturum ab eis. </p>
                </div>
                <div n="6" type="verse">
                    <p>Petrus autem dixit: Argentum et aurum non est mihi: quod autem habeo, hoc
                        tibi do: In nomine Iesu Christi Nazareni surge, et ambula. </p>
                </div>
                <div n="7" type="verse">
                    <p>Et apprehensa manu eius dextera, allevavit eum, et protinus consolidatae sunt
                        bases eius, et plantae. </p>
                </div>
                <div n="8" type="verse">
                    <p>Et exiliens stetit, et ambulabat: et intravit cum illis in templum ambulans,
                        et exiliens, et laudans Deum. </p>
                </div>
                <div n="9" type="verse">
                    <p>Et vidit omnis populus eum ambulantem, et laudantem Deum. </p>
                </div>
                <div n="10" type="verse">
                    <p>Cognoscebant autem illum, quod ipse erat, qui ad eleemosynam sedebat ad
                        Speciosam portam templi: et impleti sunt stupore et extasi in eo, quod
                        contingerat illi. </p>
                </div>
                <div n="11" type="verse">
                    <p>Cum teneret autem Petrum, et Ioannem, cucurrit omnis populus ad eos ad
                        porticum, quae appellatur Salomonis, stupentes. </p>
                </div>
                <div n="12" type="verse">
                    <p>Videns autem Petrus, respondit ad populum: Viri Israelitae quid miramini in
                        hoc, aut nos quid intuemini, quasi nostra virtute aut potestate fecerimus
                        hunc ambulare? </p>
                </div>
                <div n="13" type="verse">
                    <p>Deus Abraham, et Deus Isaac, et Deus Iacob, Deus patrum nostrorum
                        glorificavit Filium suum Iesum, quem vos quidem tradidistis, et negastis
                        ante faciem Pilati, iudicante illo dimitti. </p>
                </div>
                <div n="14" type="verse">
                    <p>Vos autem Sanctum, et Iustum negastis, et petistis virum homicidam donari
                        vobis: </p>
                </div>
                <div n="15" type="verse">
                    <p>Auctorem vero vitae interfecistis, quem Deus suscitavit a mortuis, cuius nos
                        testes sumus. </p>
                </div>
                <div n="16" type="verse">
                    <p>Et in fide nominis eius, hunc, quem vos vidistis, et nostis, confirmavit
                        nomen eius: et fides, quae per eum est, dedit integram sanitatem istam in
                        conspectu omnium vestrum. </p>
                </div>
                <div n="17" type="verse">
                    <p>Et nunc fratres scio quia per ignorantiam fecistis, sicut et principes
                        vestri. </p>
                </div>
                <div n="18" type="verse">
                    <p>Deus autem, quae praenunciavit per os omnium Prophetarum, pati Christum suum,
                        sic implevit. </p>
                </div>
                <div n="19" type="verse">
                    <p>Poenitemini igitur, et convertimini ut deleantur peccata vestra: </p>
                </div>
                <div n="20" type="verse">
                    <p>ut cum venerint tempora refrigerii a conspectu Domini, et miserit eum, qui
                        praedicatus est vobis, Iesum Christum, </p>
                </div>
                <div n="21" type="verse">
                    <p>quem oportet quidem caelum suscipere usque in tempora restitutionis omnium,
                        quae locutus est Deus per os sanctorum suorum a saeculo Prophetarum. </p>
                </div>
                <div n="22" type="verse">
                    <p>Moyses quidem dixit: Quoniam Prophetam suscitabit vobis Dominus Deus vester
                        de fratribus vestris, tamquam me, ipsum audietis iuxta omnia quaecumque
                        locutus fuerit vobis. </p>
                </div>
                <div n="23" type="verse">
                    <p>Erit autem: omnis anima, quae non audierit Prophetam illum, exterminabitur de
                        plebe. </p>
                </div>
                <div n="24" type="verse">
                    <p>Et omnes prophetae a Samuel, et deinceps, qui locuti sunt, annunciaverunt
                        dies istos. </p>
                </div>
                <div n="25" type="verse">
                    <p>Vos estis filii prophetarum et testamenti, quod disposuit Deus ad patres
                        nostros, dicens ad Abraham: Et in semine tuo benedicentur omnes familiae
                        terrae. </p>
                </div>
                <div n="26" type="verse">
                    <p>Vobis primum Deus suscitans Filium suum, misit eum benedicentem vobis: ut
                        convertat se unusquisque a nequitia sua. </p>
                </div>
            </div>
            <div n="4" type="chapter">
                <div n="1" type="verse">
                    <p>Loquentibus autem illis ad populum, supervenerunt sacerdotes, et magistratus
                        templi, et Sadducaei, </p>
                </div>
                <div n="2" type="verse">
                    <p>dolentes quod docerent populum, et annunciarent in Iesu resurrectionem ex
                        mortuis: </p>
                </div>
                <div n="3" type="verse">
                    <p>et iniecerunt in eos manus, et posuerunt eos in custodiam in crastinum: erat
                        enim iam vespera. </p>
                </div>
                <div n="4" type="verse">
                    <p>Multi autem eorum, qui audierant verbum, crediderunt: et factus est numerus
                        virorum quinque millia. </p>
                </div>
                <div n="5" type="verse">
                    <p>Factum est autem in crastinum, ut congregarentur principes eorum, et
                        seniores, et scribae in Ierusalem, </p>
                </div>
                <div n="6" type="verse">
                    <p>et Annas princeps sacerdotum, et Caiphas, et Ioannes, et Alexander, et
                        quotquot erant de genere sacerdotali. </p>
                </div>
                <div n="7" type="verse">
                    <p>Et statuentes eos in medio, interrogabant: In qua virtute, aut in quo nomine
                        fecistis hoc vos? </p>
                </div>
                <div n="8" type="verse">
                    <p>Tunc repletus Spiritu Sancto Petrus, dixit ad eos: Principes populi, et
                        seniores audite: </p>
                </div>
                <div n="9" type="verse">
                    <p>Si nos hodie diiudicamur in benefacto hominis infirmi, in quo iste salvus
                        factus est, </p>
                </div>
                <div n="10" type="verse">
                    <p>notum sit omnibus vobis, et omni plebi Israel: quia in nomine Domini nostri
                        Iesu Christi Nazareni, quem vos crucifixistis, quem Deus suscitavit a
                        mortuis, in hoc iste astat coram vobis sanus. </p>
                </div>
                <div n="11" type="verse">
                    <p>Hic est lapis, qui reprobatus est a vobis aedificantibus, qui factus est in
                        caput anguli: </p>
                </div>
                <div n="12" type="verse">
                    <p>et non est in alio aliquo salus. Nec enim aliud nomen est sub caelo datum
                        hominibus, in quo oporteat nos salvos fieri. </p>
                </div>
                <div n="13" type="verse">
                    <p>Videntes autem Petri constantiam, et Ioannis, comperto quod homines essent
                        sine litteris, et idiotae, admirabantur, et cognoscebant eos quoniam cum
                        Iesu fuerant: </p>
                </div>
                <div n="14" type="verse">
                    <p>hominem quoque videntes stantem cum eis, qui curatus fuerat, nihil poterant
                        contradicere. </p>
                </div>
                <div n="15" type="verse">
                    <p>Iusserunt autem eos foras extra concilium secedere: et conferebant ad
                        invicem, </p>
                </div>
                <div n="16" type="verse">
                    <p>dicentes: Quid faciemus hominibus istis? quoniam quidem notum signum factum
                        est per eos, omnibus habitantibus Ierusalem: manifestum est, et non possumus
                        negare. </p>
                </div>
                <div n="17" type="verse">
                    <p>Sed ne amplius divulgetur in populum, comminemur eis, ne ultra loquantur in
                        nomine hoc ulli hominum. </p>
                </div>
                <div n="18" type="verse">
                    <p>Et vocantes eos, denunciaverunt ne omnino loquerentur, neque docerent in
                        nomine Iesu. </p>
                </div>
                <div n="19" type="verse">
                    <p>Petrus vero, et Ioannes respondentes, dixerunt ad eos: Si iustum est in
                        conspectu Dei, vos potius audire quam Deum, iudicate. </p>
                </div>
                <div n="20" type="verse">
                    <p>Non enim possumus quae vidimus et audivimus non loqui. </p>
                </div>
                <div n="21" type="verse">
                    <p>At illi comminantes dimiserunt eos: non invenientes quomodo punirent eos
                        propter populum, quia omnes clarificabant id, quod factum fuerat in eo quod
                        acciderat. </p>
                </div>
                <div n="22" type="verse">
                    <p>Annorum enim erat amplius quadraginta homo, in quo factum fuerat signum istud
                        sanitatis. </p>
                </div>
                <div n="23" type="verse">
                    <p>Dimissi autem venerunt ad suos: et annunciaverunt eis quanta ad eos principes
                        sacerdotum, et seniores dixissent. </p>
                </div>
                <div n="24" type="verse">
                    <p>Qui cum audissent, unanimiter levaverunt vocem ad Deum, et dixerunt: Domine,
                        tu es qui fecisti caelum, et terram, mare, et omnia, quae in eis sunt: </p>
                </div>
                <div n="25" type="verse">
                    <p>qui Spiritu Sancto per os patris nostri David, pueri tui, dixisti: Quare
                        fremuerunt Gentes, et populi meditati sunt inania? </p>
                </div>
                <div n="26" type="verse">
                    <p>Astiterunt reges terrae, et principes convenerunt in unum adversus Dominum,
                        et adversus Christum eius. </p>
                </div>
                <div n="27" type="verse">
                    <p>Convenerunt enim vere in civitate ista adversus sanctum puerum tuum Iesum,
                        quem unxisti, Herodes, et Pontius Pilatus, cum Gentibus, et populis Israel,
                    </p>
                </div>
                <div n="28" type="verse">
                    <p>facere quae manus tua, et consilium tuum decreverunt fieri. </p>
                </div>
                <div n="29" type="verse">
                    <p>Et nunc Domine respice in minas eorum, et da servis tuis cum omni fiducia
                        loqui verbum tuum, </p>
                </div>
                <div n="30" type="verse">
                    <p>in eo quod manum tuam extendas ad sanitates, et signa, et prodigia fieri per
                        nomen sancti Filii tui Iesu. </p>
                </div>
                <div n="31" type="verse">
                    <p>Et cum orassent, motus est locus, in quo erant congregati: et repleti sunt
                        omnes Spiritu Sancto, et loquebantur verbum Dei cum fiducia. </p>
                </div>
                <div n="32" type="verse">
                    <p>Multitudinis autem credentium erat cor unum, et anima una: nec quisquam
                        eorum, quae possidebat, aliquid suum esse dicebat, sed erant illis omnia
                        communia. </p>
                </div>
                <div n="33" type="verse">
                    <p>Et virtute magna reddebant Apostoli testimonium Resurrectionis Iesu Christi
                        Domini nostri: et gratia magna erat in omnibus illis. </p>
                </div>
                <div n="34" type="verse">
                    <p>Neque enim quisquam egens erat inter illos. Quotquot enim possessores
                        agrorum, aut domorum erant vendentes afferebant pretia eorum, quae
                        vendebant, </p>
                </div>
                <div n="35" type="verse">
                    <p>et ponebant ante pedes Apostolorum. Dividebatur autem singulis prout cuique
                        opus erat. </p>
                </div>
                <div n="36" type="verse">
                    <p>Ioseph autem, qui cognominatus est Barnabas ab Apostolis, (quod est
                        interpretatum filius consolationis) Levites, Cyprius genere, </p>
                </div>
                <div n="37" type="verse">
                    <p>cum haberet agrum, vendidit eum, et attulit pretium, et posuit ante pedes
                        Apostolorum. </p>
                </div>
            </div>
            <div n="5" type="chapter">
                <div n="1" type="verse">
                    <p>Vir autem quidam nomine Ananias, cum Saphira uxore suo vendidit agrum, </p>
                </div>
                <div n="2" type="verse">
                    <p>et fraudavit de pretio agri, conscia uxore sua: et afferens partem quamdam,
                        ad pedes Apostolorum posuit. </p>
                </div>
                <div n="3" type="verse">
                    <p>Dixit autem Petrus: Anania, cur tentavit Satanas cor tuum, mentiri te
                        Spiritui Sancto, et fraudare de pretio agri? </p>
                </div>
                <div n="4" type="verse">
                    <p>Nonne manens tibi manebat, et venundatum in tua erat potestate? Quare
                        posuisti in corde tuo hanc rem? Non es mentitus hominibus, sed Deo. </p>
                </div>
                <div n="5" type="verse">
                    <p>Audiens autem Ananias haec verba, cecidit, et expiravit. Et factus est timor
                        magnus super omnes, qui audierunt. </p>
                </div>
                <div n="6" type="verse">
                    <p>Surgentes autem iuvenes amoverunt eum, et efferentes sepelierunt. </p>
                </div>
                <div n="7" type="verse">
                    <p>Factum est autem quasi horarum trium spatium, et uxor ipsius, nesciens quod
                        factum fuerat, introivit. </p>
                </div>
                <div n="8" type="verse">
                    <p>Dixit autem ei Petrus: Dic mihi mulier, si tanti agrum vendidistis? At illa
                        dixit: Etiam tanti. </p>
                </div>
                <div n="9" type="verse">
                    <p>Petrus autem ad eam: Quid utique convenit vobis tentare Spiritum Domini? Ecce
                        pedes eorum, qui sepelierunt virum tuum ad ostium, et efferent te. </p>
                </div>
                <div n="10" type="verse">
                    <p>Confestim cecidit ante pedes eius, et expiravit. Intrantes autem iuvenes
                        invenerunt illam mortuam: et extulerunt, et sepelierunt ad virum suum. </p>
                </div>
                <div n="11" type="verse">
                    <p>Et factus est timor magnus in universa Ecclesia, et in omnes, qui audierunt
                        haec. </p>
                </div>
                <div n="12" type="verse">
                    <p>Per manus autem Apostolorum fiebant signa, et prodigia multa in plebe. Et
                        erant unanimiter omnes in porticu Salomonis. </p>
                </div>
                <div n="13" type="verse">
                    <p>Ceterorum autem nemo audebat se coniungere illis: sed magnificabat eos
                        populus. </p>
                </div>
                <div n="14" type="verse">
                    <p>Magis autem augebatur credentium in Domino multitudo virorum, ac mulierum,
                    </p>
                </div>
                <div n="15" type="verse">
                    <p>ita ut in plateas eiicerent infirmos, et ponerent in lectulis et grabatis,
                        ut, veniente Petro, saltem umbra illius obumbraret quemquam illorum, et
                        liberarentur ab infirmitatibus suis. </p>
                </div>
                <div n="16" type="verse">
                    <p>Concurrebat autem et multitudo vicinarum civitatum Ierusalem, afferentes
                        aegros, et vexatos a spiritibus immundis: qui curabantur omnes. </p>
                </div>
                <div n="17" type="verse">
                    <p>Exurgens autem princeps sacerdotum, et omnes, qui cum illo erant, (quae est
                        haeresis Sadducaeorum) repleti sunt zelo: </p>
                </div>
                <div n="18" type="verse">
                    <p>et iniecerunt manus in Apostolos, et posuerunt eos in custodia publica. </p>
                </div>
                <div n="19" type="verse">
                    <p>Angelus autem Domini per noctem aperiens ianuas carceris, et educens eos,
                        dixit: </p>
                </div>
                <div n="20" type="verse">
                    <p>Ite, et stantes loquimini in templo plebi omnia verba vitae huius. </p>
                </div>
                <div n="21" type="verse">
                    <p>Qui cum audissent, intraverunt diluculo in templum, et docebant. Adveniens
                        autem princeps sacerdotum, et qui cum eo erant, convocaverunt concilium, et
                        omnes seniores filiorum Israel: et miserunt ad carcerem ut adducerentur.
                    </p>
                </div>
                <div n="22" type="verse">
                    <p>Cum autem venissent ministri, et aperto carcere non invenissent illos,
                        reversi nunciaverunt, </p>
                </div>
                <div n="23" type="verse">
                    <p>dicentes: Carcerem quidem invenimus clausum cum omni diligentia, et custodes
                        stantes ante ianuas: aperientes autem neminem intus invenimus. </p>
                </div>
                <div n="24" type="verse">
                    <p>Ut autem audierunt hos sermones magistratus templi, et principes sacerdotum
                        ambigebant de illis quidnam fieret. </p>
                </div>
                <div n="25" type="verse">
                    <p>Adveniens autem quidam nunciavit eis: Quia ecce viri, quos posuistis in
                        carcerem, sunt in templo stantes, et docentes populum. </p>
                </div>
                <div n="26" type="verse">
                    <p>Tunc abiit magistratus cum ministris, et adduxit illos sine vi: timebant enim
                        populum ne lapidarentur. </p>
                </div>
                <div n="27" type="verse">
                    <p>Et cum adduxissent illos, statuerunt in concilio: Et interrogavit eos
                        princeps sacerdotum, </p>
                </div>
                <div n="28" type="verse">
                    <p>dicens: Praecipiendo praecepimus vobis ne doceretis in nomine isto: et ecce
                        replestis Ierusalem doctrina vestra: et vultis inducere super nos sanguinem
                        hominis istius. </p>
                </div>
                <div n="29" type="verse">
                    <p>Respondens autem Petrus, et Apostoli, dixerunt: Obedire oportet Deo magis,
                        quam hominibus. </p>
                </div>
                <div n="30" type="verse">
                    <p>Deus patrum nostrorum suscitavit Iesum, quem vos interemistis, suspendentes
                        in ligno. </p>
                </div>
                <div n="31" type="verse">
                    <p>Hunc Principem, et Salvatorem Deus exaltavit dextera sua ad dandam
                        poenitentiam Israeli, et remissionem peccatorum. </p>
                </div>
                <div n="32" type="verse">
                    <p>Et nos sumus testes horum verborum, et Spiritus Sanctus, quem dedit Deus
                        omnibus obedientibus sibi. </p>
                </div>
                <div n="33" type="verse">
                    <p>Haec cum audissent, dissecabantur, et cogitabant interficere illos. </p>
                </div>
                <div n="34" type="verse">
                    <p>Surgens autem quidam in concilio Pharisaeus, nomine Gamaliel, legisdoctor
                        honorabilis universae plebi, iussit foras ad breve homines fieri. </p>
                </div>
                <div n="35" type="verse">
                    <p>Dixitque ad illos: Viri Israelitae attendite vobis super hominibus istis quid
                        acturi sitis. </p>
                </div>
                <div n="36" type="verse">
                    <p>Ante hos enim dies extitit Theodas, dicens se esse aliquem, cui consensit
                        numerus virorum circiter quadringentorum: qui occisus est: et omnes, qui
                        credebant ei, dissipati sunt, et redacti ad nihilum. </p>
                </div>
                <div n="37" type="verse">
                    <p>Post hunc extitit Iudas Galilaeus in diebus professionis, et avertit populum
                        post se, et ipse periit: et omnes, quotquot consenserunt ei, dispersi sunt.
                    </p>
                </div>
                <div n="38" type="verse">
                    <p>Et nunc itaque dico vobis, discedite ab hominibus istis, et sinite illos:
                        quoniam si est ex hominibus consilium hoc, aut opus, dissolvetur: </p>
                </div>
                <div n="39" type="verse">
                    <p>si vero ex Deo est, non poteritis dissolvere illud, ne forte et Deo repugnare
                        inveniamini. Consenserunt autem illi. </p>
                </div>
                <div n="40" type="verse">
                    <p>Et convocantes Apostolos, caesis denunciaverunt ne omnino loquerentur in
                        nomine Iesu, et dimiserunt eos. </p>
                </div>
                <div n="41" type="verse">
                    <p>Et illi quidem ibant gaudentes a conspectu concilii, quoniam digni habiti
                        sunt pro nomine Iesu contumeliam pati. </p>
                </div>
                <div n="42" type="verse">
                    <p>Omni autem die non cessabant in templo, et circa domos docentes, et
                        evangelizantes Christum Iesum. </p>
                </div>
            </div>
            <div n="6" type="chapter">
                <div n="1" type="verse">
                    <p>In diebus illis, crescente numero discipulorum, factum est murmur Graecorum
                        adversus Hebraeos, eo quod despicerentur in ministerio quotidiano viduae
                        eorum. </p>
                </div>
                <div n="2" type="verse">
                    <p>Convocantes autem duodecim multitudinem discipulorum dixerunt: Non est aequum
                        nos derelinquere verbum Dei, et ministrare mensis. </p>
                </div>
                <div n="3" type="verse">
                    <p>Considerate ergo fratres, viros ex vobis boni testimonii septem, plenos
                        Spiritu Sancto, et sapientia, quos constituamus super hoc opus. </p>
                </div>
                <div n="4" type="verse">
                    <p>Nos vero orationi, et ministerio verbi instantes erimus. </p>
                </div>
                <div n="5" type="verse">
                    <p>Et placuit sermo coram omni multitudine. Et elegerunt Stephanum, virum plenum
                        fide, et Spiritu Sancto, et Philippum, et Prochorum, et Nicanorem, et
                        Timonem, et Parmenam, et Nicolaum advenam Antiochenum. </p>
                </div>
                <div n="6" type="verse">
                    <p>Hos statuerunt ante conspectum Apostolorum: et orantes imposuerunt eis manus.
                    </p>
                </div>
                <div n="7" type="verse">
                    <p>Et verbum Domini crescebat, et multiplicabatur numerus discipulorum in
                        Ierusalem valde: multa etiam turba sacerdotum obediebat fidei. </p>
                </div>
                <div n="8" type="verse">
                    <p>Stephanus autem plenus gratia, et fortitudine faciebat prodigia, et signa
                        magna in populo. </p>
                </div>
                <div n="9" type="verse">
                    <p>Surrexerunt autem quidam de synagoga, quae appellatur Libertinorum, et
                        Cyrenensium, et Alexandrinorum, et eorum qui erant a Cilicia, et Asia,
                        disputantes cum Stephano: </p>
                </div>
                <div n="10" type="verse">
                    <p>et non poterant resistere sapientiae, et Spiritui, qui loquebatur. </p>
                </div>
                <div n="11" type="verse">
                    <p>Tunc summiserunt viros, qui dicerent se audivisse eum dicentem verba
                        blasphemiae in Moysen, et in Deum. </p>
                </div>
                <div n="12" type="verse">
                    <p>Commoverunt itaque plebem, et seniores, et scribas: et concurrentes rapuerunt
                        eum, et adduxerunt in concilium, </p>
                </div>
                <div n="13" type="verse">
                    <p>et statuerunt falsos testes, qui dicerent: Homo iste non cessat loqui verba
                        adversus locum sanctum, et legem. </p>
                </div>
                <div n="14" type="verse">
                    <p>Audivimus enim eum dicentem: quoniam Iesus Nazarenus hic, destruet locum
                        istum, et mutabit traditiones, quas tradidit nobis Moyses. </p>
                </div>
                <div n="15" type="verse">
                    <p>Et intuentes eum omnes, qui sedebant in concilio, viderunt faciem eius
                        tamquam faciem Angeli. </p>
                </div>
            </div>
            <div n="7" type="chapter">
                <div n="1" type="verse">
                    <p>Dixit autem princeps sacerdotum: Si haec ita se habent? </p>
                </div>
                <div n="2" type="verse">
                    <p>Qui ait: Viri fratres, et patres audite: Deus gloriae apparuit patri nostro
                        Abrahae cum esset in Mesopotamia, prius quam moraretur in Charan. </p>
                </div>
                <div n="3" type="verse">
                    <p>Et dixit ad illum: Exi de terra tua, et de cognatione tua, et veni in terram,
                        quam monstravero tibi. </p>
                </div>
                <div n="4" type="verse">
                    <p>Tunc exiit de terra Chaldaeorum, et habitavit in Charan. Et inde, postquam
                        mortuus est pater eius, transtulit illum in terram istam, in qua nunc vos
                        habitatis. </p>
                </div>
                <div n="5" type="verse">
                    <p>Et non dedit illi hereditatem in ea, nec passum pedis: sed repromisit dare
                        illi eam in possessionem, et semini eius post ipsum, cum non haberet filium.
                    </p>
                </div>
                <div n="6" type="verse">
                    <p>Locutus est autem ei Deus: Quia erit semen eius accola in terra aliena, et
                        servituti eos subiicient, et male tractabunt eos annis quadringentis: </p>
                </div>
                <div n="7" type="verse">
                    <p>et gentem cui servierint, iudicabo ego, dixit Dominus. Et post haec exibunt,
                        et servient mihi in loco isto. </p>
                </div>
                <div n="8" type="verse">
                    <p>Et dedit illi testamentum circumcisionis: et sic genuit Isaac, et circumcidit
                        eum die octavo: et Isaac, Iacob: et Iacob, duodecim Patriarchas. </p>
                </div>
                <div n="9" type="verse">
                    <p>Et Patriarchae aemulantes, Ioseph vendiderunt in aegyptum. Et erat Deus cum
                        eo: </p>
                </div>
                <div n="10" type="verse">
                    <p>et eripuit eum ex omnibus tribulationibus eius: et dedit ei gratiam, et
                        sapientiam in conspectu Pharaonis regis aegypti, et constituit eum
                        praepositum super aegyptum, et super omnem domum suam. </p>
                </div>
                <div n="11" type="verse">
                    <p>Venit autem fames in universam aegyptum, et Chanaan, et tribulatio magna: et
                        non inveniebant cibos patres nostri. </p>
                </div>
                <div n="12" type="verse">
                    <p>Cum audisset autem Iacob esse frumentum in aegypto: misit patres nostros
                        primum: </p>
                </div>
                <div n="13" type="verse">
                    <p>et in secundo cognitus est Ioseph a fratribus suis, et manifestatum est
                        Pharaoni genus eius. </p>
                </div>
                <div n="14" type="verse">
                    <p>Mittens autem Ioseph accersivit Iacob patrem suum, et omnem cognationem suam
                        in animabus septuagintaquinque. </p>
                </div>
                <div n="15" type="verse">
                    <p>Et descendit Iacob in aegyptum, et defunctus est ipse, et patres nostri. </p>
                </div>
                <div n="16" type="verse">
                    <p>Et translati sunt in Sichem, et positi sunt in sepulchro, quod emit Abraham
                        pretio argenti a filiis Hemor filii Sichem. </p>
                </div>
                <div n="17" type="verse">
                    <p>Cum autem appropinquaret tempus promissionis, quam confessus erat Deus
                        Abrahae, crevit populus, et multiplicatus est in aegypto, </p>
                </div>
                <div n="18" type="verse">
                    <p>quoadusque surrexit alius rex in aegypto, qui non sciebat Ioseph. </p>
                </div>
                <div n="19" type="verse">
                    <p>Hic circumveniens genus nostrum, afflixit patres nostros ut exponerent
                        infantes suos ne vivificarentur. </p>
                </div>
                <div n="20" type="verse">
                    <p>Eodem tempore natus est Moyses et fuit gratus Deo, qui nutritus est tribus
                        mensibus in domo patris sui. </p>
                </div>
                <div n="21" type="verse">
                    <p>Exposito autem illo, sustulit eum filia Pharaonis, et nutrivit eum sibi in
                        filium. </p>
                </div>
                <div n="22" type="verse">
                    <p>Et eruditus est Moyses omni sapientia aegyptiorum, et erat potens in verbis,
                        et in operibus suis. </p>
                </div>
                <div n="23" type="verse">
                    <p>Cum autem impleretur ei quadraginta annorum tempus, ascendit in cor eius ut
                        visitaret fratres suos filios Israel. </p>
                </div>
                <div n="24" type="verse">
                    <p>Et cum vidisset quendam iniuriam patientem, vindicavit illum: et fecit
                        ultionem ei, qui iniuriam sustinebat, percusso aegyptio. </p>
                </div>
                <div n="25" type="verse">
                    <p>Existimabat autem intelligere fratres, quoniam Deus per manum ipsius daret
                        salutem illis: at illi non intellexerunt. </p>
                </div>
                <div n="26" type="verse">
                    <p>Sequenti vero die apparuit illis litigantibus: et reconciliabat eos in pace,
                        dicens: Viri, fratres estis, ut quid nocetis alterutrum? </p>
                </div>
                <div n="27" type="verse">
                    <p>Qui autem iniuriam faciebat proximo, repulit eum, dicens: Quis te constituit
                        principem, et iudicem super nos? </p>
                </div>
                <div n="28" type="verse">
                    <p>Numquid interficere me tu vis, quemadmodum interfecisti heri aegyptium? </p>
                </div>
                <div n="29" type="verse">
                    <p>Fugit autem Moyses in verbo isto: et factus est advena in terra Madian, ubi
                        generavit filios duos. </p>
                </div>
                <div n="30" type="verse">
                    <p>Et expletis annis quadraginta, apparuit illi in deserto montis Sina Angelus
                        in igne flammae rubi. </p>
                </div>
                <div n="31" type="verse">
                    <p>Moyses autem videns, admiratus est visum. Et accedente illo ut consideraret,
                        facta est ad eum vox Domini, dicens: </p>
                </div>
                <div n="32" type="verse">
                    <p>Ego sum Deus patrum tuorum, Deus Abraham, Deus Isaac, et Deus Iacob.
                        Tremefactus autem Moyses, non audebat considerare. </p>
                </div>
                <div n="33" type="verse">
                    <p>Dixit autem illi Dominus: Solve calceamentum pedum tuorum: locus enim in quo
                        stas, terra sancta est. </p>
                </div>
                <div n="34" type="verse">
                    <p>Videns vidi afflictionem populi mei, qui est in aegypto, et gemitum eorum
                        audivi, et descendi liberare eos. Et nunc veni, et mittam te in aegyptum.
                    </p>
                </div>
                <div n="35" type="verse">
                    <p>Hunc Moysen, quem negaverunt, dicentes: Quis te constituit principem et
                        iudicem? Hunc Deus principem et redemptorem misit, cum manu Angeli, qui
                        apparuit illi in rubo. </p>
                </div>
                <div n="36" type="verse">
                    <p>Hic eduxit illos faciens prodigia, et signa in terra aegypti, et in rubro
                        mari, et in deserto annis quadraginta. </p>
                </div>
                <div n="37" type="verse">
                    <p>Hic est Moyses, qui dixit filiis Israel: Prophetam suscitabit vobis Deus de
                        fratribus vestris, tamquam me, ipsum audietis. </p>
                </div>
                <div n="38" type="verse">
                    <p>Hic est, qui fuit in Ecclesia in solitudine cum Angelo, qui loquebatur ei in
                        monte Sina, et cum patribus nostris: qui accepit verba vitae dare nobis.
                    </p>
                </div>
                <div n="39" type="verse">
                    <p>Cui noluerunt obedire patres nostri: sed repulerunt, et aversi sunt cordibus
                        suis in aegyptum, </p>
                </div>
                <div n="40" type="verse">
                    <p>dicentes ad Aaron: Fac nobis deos, qui praecedant nos: Moyses enim hic, qui
                        eduxit nos de terra aegypti, nescimus quid factum sit ei. </p>
                </div>
                <div n="41" type="verse">
                    <p>Et vitulum fecerunt in diebus illis, et obtulerunt hostiam simulachro, et
                        laetabantur in operibus manuum suarum. </p>
                </div>
                <div n="42" type="verse">
                    <p>Convertit autem Deus, et tradidit eos servire militiae caeli, sicut scriptum
                        est in Libro Prophetarum: Numquid victimas, et hostias obtulistis mihi annis
                        quadraginta in deserto, domus Israel? </p>
                </div>
                <div n="43" type="verse">
                    <p>Et suscepistis tabernaculum Moloch, et sidus dei vestri Rempham, figuras,
                        quas fecistis, adorare eas. Et transferam vos trans Babylonem. </p>
                </div>
                <div n="44" type="verse">
                    <p>Tabernaculum testimonii fui cum patribus nostris in deserto, sicut disposuit
                        illis Deus, loquens ad Moysen, ut faceret illud secundum formam, quam
                        viderat. </p>
                </div>
                <div n="45" type="verse">
                    <p>Quod et induxerunt, suscipientes patres nostri cum Iesu in possessionem
                        Gentium, quas expulit Deus a facie patrum nostrorum, usque in diebus David,
                    </p>
                </div>
                <div n="46" type="verse">
                    <p>qui invenit gratiam ante Deum, et petiit ut inveniret tabernaculum Deo Iacob.
                    </p>
                </div>
                <div n="47" type="verse">
                    <p>Salomon autem aedificavit illi domum. </p>
                </div>
                <div n="48" type="verse">
                    <p>Sed non Excelsus in manufactis habitat, sicut Propheta dicit: </p>
                </div>
                <div n="49" type="verse">
                    <p>Caelum mihi sedes est: terra autem scabellum pedum meorum. Quam domum
                        aedificabitis mihi, dicit Dominus? Aut quis locus requietionis meae est?
                    </p>
                </div>
                <div n="50" type="verse">
                    <p>Nonne manus mea fecit haec omnia? </p>
                </div>
                <div n="51" type="verse">
                    <p>Dura cervice, et incircumcisis cordibus, et auribus, vos semper Spiritui
                        Sancto resistitis, sicut Patres vestri, ita et vos. </p>
                </div>
                <div n="52" type="verse">
                    <p>Quem Prophetarum non sunt persecuti patres vestri? Et occiderunt eos, qui
                        praenunciabant de adventu Iusti, cuius vos nunc proditores, et homicidae
                        fuistis: </p>
                </div>
                <div n="53" type="verse">
                    <p>qui accepistis legem in dispositione Angelorum, et non custodistis. </p>
                </div>
                <div n="54" type="verse">
                    <p>Audientes autem haec dissecabantur cordibus suis, et stridebant dentibus in
                        eum. </p>
                </div>
                <div n="55" type="verse">
                    <p>Cum autem esset plenus Spiritu Sancto, intendens in caelum, vidit gloriam
                        Dei, et Iesum stantem a dextris Dei. Et ait: Ecce video caelos apertos, et
                        Filium hominis stantem a dextris Dei. </p>
                </div>
                <div n="56" type="verse">
                    <p>Exclamantes autem voce magna continuerunt aures suas, et impetum fecerunt
                        unanimiter in eum. </p>
                </div>
                <div n="57" type="verse">
                    <p>Et eiicientes eum extra civitatem lapidabant: et testes deposuerunt
                        vestimenta sua secus pedes adolescentis, qui vocabatur Saulus. </p>
                </div>
                <div n="58" type="verse">
                    <p>Et lapidabant Stephanum invocantem, et dicentem: Domine Iesu suscipe spiritum
                        meum. </p>
                </div>
                <div n="59" type="verse">
                    <p>Positis autem genibus, clamavit voce magna, dicens: Domine ne statuas illis
                        hoc peccatum. Et cum hoc dixisset, obdormivit in Domino. Saulus autem erat
                        consentiens neci eius. </p>
                </div>
            </div>
            <div n="8" type="chapter">
                <div n="1" type="verse">
                    <p>Facta est autem in illa die persecutio magna in Ecclesia, quae erat
                        Ierosolymis, et omnes dispersi sunt per regiones Iudaeae, et Samariae
                        praeter Apostolos. </p>
                </div>
                <div n="2" type="verse">
                    <p>Curaverunt autem Stephanum viri timorati, et fecerunt planctum magnum super
                        eum. </p>
                </div>
                <div n="3" type="verse">
                    <p>Saulus autem devastabat Ecclesiam per domos intrans, et trahens viros, ac
                        mulieres, tradebat in custodiam. </p>
                </div>
                <div n="4" type="verse">
                    <p>Igitur qui dispersi erant pertransibant, evangelizantes verbum Dei. </p>
                </div>
                <div n="5" type="verse">
                    <p>Philippus autem descendens in civitatem Samariae, praedicabant illis
                        Christum. </p>
                </div>
                <div n="6" type="verse">
                    <p>Intendebant autem turbae his, quae a Philippo dicebantur unanimiter
                        audientes, et videntes signa quae faciebat. </p>
                </div>
                <div n="7" type="verse">
                    <p>Multi enim eorum, qui habebant spiritus immundos, clamantes voce magna
                        exibant. </p>
                </div>
                <div n="8" type="verse">
                    <p>Multi autem paralytici, et claudi curati sunt. </p>
                </div>
                <div n="9" type="verse">
                    <p>Factum est ergo gaudium magnum in illa civitate. Vir autem quidam nomine
                        Simon, qui ante fuerat in civitate magus, seducens gentem Samariae, dicens
                        se esse aliquem magnum: </p>
                </div>
                <div n="10" type="verse">
                    <p>cui auscultabant omnes a minimo usque ad maximum, dicentes: Hic est virtus
                        Dei, quae vocatur magna. </p>
                </div>
                <div n="11" type="verse">
                    <p>Attendebant autem eum: propter quod multo tempore magiis suis dementasset
                        eos. </p>
                </div>
                <div n="12" type="verse">
                    <p>Cum vero credidissent Philippo evangelizanti de regno Dei, in nomine Iesu
                        Christi baptizabantur viri, ac mulieres. </p>
                </div>
                <div n="13" type="verse">
                    <p>Tunc Simon et ipse credidit: et cum baptizatus esset, adhaerebat Philippo.
                        Videns etiam signa, et virtutes maximas fieri, stupens admirabatur. </p>
                </div>
                <div n="14" type="verse">
                    <p>Cum autem audissent Apostoli, qui erant Ierosolymis, quod recepisset Samaria
                        verbum Dei, miserunt ad eos Petrum, et Ioannem: </p>
                </div>
                <div n="15" type="verse">
                    <p>Qui cum venissent, oraverunt pro ipsis ut acciperent Spiritum Sanctum: </p>
                </div>
                <div n="16" type="verse">
                    <p>Nondum enim in quemquam illorum venerat, sed baptizati tantum erant in nomine
                        Domini Iesu. </p>
                </div>
                <div n="17" type="verse">
                    <p>Tunc imponebant manus super illos, et accipiebant Spiritum Sanctum. </p>
                </div>
                <div n="18" type="verse">
                    <p>Cum vidisset autem Simon quia per impositionem manus Apostolorum daretur
                        Spiritus Sanctus, obtulit eis pecuniam, </p>
                </div>
                <div n="19" type="verse">
                    <p>dicens: Date et mihi hanc potestatem, ut cuicumque imposuero manus, accipiat
                        Spiritum Sanctum. Petrus autem dixit ad eum: </p>
                </div>
                <div n="20" type="verse">
                    <p>Pecunia tua tecum sit in perditionem: quoniam donum Dei existimasti pecunia
                        possideri. </p>
                </div>
                <div n="21" type="verse">
                    <p>Non est tibi pars, neque sors in sermone isto. Cor enim tuum non est rectum
                        coram Deo. </p>
                </div>
                <div n="22" type="verse">
                    <p>Poenitentiam itaque age ab hac nequitia tua: et roga Deum, si forte
                        remittatur tibi haec cogitatio cordis tui. </p>
                </div>
                <div n="23" type="verse">
                    <p>In felle enim amaritudinis, et obligatione iniquitatis video te esse. </p>
                </div>
                <div n="24" type="verse">
                    <p>Respondens autem Simon, dixit: Precamini vos pro me ad Dominum, ut nihil
                        veniat super me horum, quae dixistis. </p>
                </div>
                <div n="25" type="verse">
                    <p>Et illi quidem testificati, et locuti verbum Domini, redibant Ierosolymam, et
                        multis regionibus Samaritanorum evangelizabant. </p>
                </div>
                <div n="26" type="verse">
                    <p>Angelus autem Domini locutus est ad Philippum, dicens: Surge, et vade contra
                        meridianum ad viam, quae descendit ab Ierusalem in Gazam: haec est deserta.
                    </p>
                </div>
                <div n="27" type="verse">
                    <p>Et surgens abiit. Et ecce vir aethiops, eunuchus, potens Candacis Reginae
                        aethiopum, qui erat super omnes gazas eius: venerat adorare in Ierusalem:
                    </p>
                </div>
                <div n="28" type="verse">
                    <p>et revertebatur sedens super currum suum, legensque Isaiam prophetam. </p>
                </div>
                <div n="29" type="verse">
                    <p>Dixit autem Spiritus Philippo: Accede, et adiunge te ad currum istum. </p>
                </div>
                <div n="30" type="verse">
                    <p>Accurrens autem Philippus, audivit eum legentem Isaiam prophetam, et dixit:
                        Putasne intelligis quae legis? </p>
                </div>
                <div n="31" type="verse">
                    <p>Qui ait: Et quomodo possum, si non aliquis ostenderit mihi? Rogavitque
                        Philippum ut ascenderet, et sederet secum. </p>
                </div>
                <div n="32" type="verse">
                    <p>Locus autem Scripturae, quem legebat, erat hic: Tamquam ovis ad occisionem
                        ductus est: et sicus agnus coram tondente se, sine voce, sic non aperuit os
                        suum. </p>
                </div>
                <div n="33" type="verse">
                    <p>In humilitate iudicium eius sublatum est. Generationem eius quis enarrabit,
                        quoniam tolletur de terra vita eius? </p>
                </div>
                <div n="34" type="verse">
                    <p>Respondens autem eunuchus Philippo, dixit: Obsecro te, de quo Propheta dicit
                        hoc? de se, an de alio aliquo? </p>
                </div>
                <div n="35" type="verse">
                    <p>Aperiens autem Philippus os suum, et incipiens a Scriptura ista,
                        evangelizavit illi Iesum. </p>
                </div>
                <div n="36" type="verse">
                    <p>Et dum irent per viam, venerunt ad quamdam aquam: et ait Eunuchus: Ecce aqua,
                        quid prohibet me baptizari? </p>
                </div>
                <div n="37" type="verse">
                    <p>Dixit autem Philippus: Si credis ex toto corde, licet. Et respondens ait:
                        Credo, Filium Dei esse Iesum Christum. </p>
                </div>
                <div n="38" type="verse">
                    <p>Et iussit stare currum: et descenderunt uterque in aquam, Philippus et
                        Eunuchus, et baptizavit eum. </p>
                </div>
                <div n="39" type="verse">
                    <p>Cum autem ascendissent de aqua, Spiritus Domini rapuit Philippum, et amplius
                        non vidit eum Eunuchus. Ibat autem per viam suam gaudens. </p>
                </div>
                <div n="40" type="verse">
                    <p>Philippus autem inventus est in Azoto, et pertransiens evangelizabat
                        civitatibus cunctis, donec veniret Caesaream. </p>
                </div>
            </div>
            <div n="9" type="chapter">
                <div n="1" type="verse">
                    <p>Saulus autem adhuc spirans minarum, et caedis in discipulos Domini, accessit
                        ad principem sacerdotum, </p>
                </div>
                <div n="2" type="verse">
                    <p>et petiit ab eo epistolas in Damascum ad synagogas: ut si quos invenisset
                        huius Viae viros, ac mulieres, vinctos perduceret in Ierusalem. </p>
                </div>
                <div n="3" type="verse">
                    <p>Et cum iter faceret, contigit ut appropinquaret Damasco: et subito
                        circumfulsit eum lux de caelo. </p>
                </div>
                <div n="4" type="verse">
                    <p>Et cadens in terram audivit vocem dicentem sibi: Saule, Saule, quid me
                        persequeris? </p>
                </div>
                <div n="5" type="verse">
                    <p>Qui dixit: Quis es Domine? Et ille: Ego sum Iesus, quem tu persequeris. Durum
                        est tibi contra stimulum calcitrare. </p>
                </div>
                <div n="6" type="verse">
                    <p>Et tremens, ac stupens dixit: Domine, quid me vis facere? </p>
                </div>
                <div n="7" type="verse">
                    <p>Et Dominus ad eum: Surge, et ingredere civitatem, et ibi dicetur tibi quid te
                        oporteat facere. Viri autem illi, qui comitabantur cum eo, stabant
                        stupefacti, audientes quidem vocem, neminem autem videntes. </p>
                </div>
                <div n="8" type="verse">
                    <p>Surrexit autem Saulus de terra, apertisque oculis nihil videbat. Ad manus
                        autem illum trahentes, introduxerunt Damascum. </p>
                </div>
                <div n="9" type="verse">
                    <p>Et erat ibi tribus diebus non videns, et non manducavit, neque bibit. </p>
                </div>
                <div n="10" type="verse">
                    <p>Erat autem quidam discipulus Damasci, nomine Ananias: et dixit ad illum in
                        visu Dominus: Anania. At ille ait: Ecce ego, Domine. </p>
                </div>
                <div n="11" type="verse">
                    <p>Et Dominus ad eum: Surge, et vade in vicum, qui vocatur rectus: et quaere in
                        domo Iudae Saulum nomine Tarsensem: ecce enim orat. </p>
                </div>
                <div n="12" type="verse">
                    <p>(Et vidit virum Ananiam nomine, introeuntem, et imponentem sibi manus ut
                        visum recipiat.) </p>
                </div>
                <div n="13" type="verse">
                    <p>Respondit autem Ananias: Domine, audivi a multis de viro hoc, quanta mala
                        fecerit sanctis tuis in Ierusalem: </p>
                </div>
                <div n="14" type="verse">
                    <p>et hic habet potestatem a principibus sacerdotum alligandi omnes, qui
                        invocant nomen tuum. </p>
                </div>
                <div n="15" type="verse">
                    <p>Dixit autem ad eum Dominus: Vade, quoniam vas electionis est mihi iste, ut
                        portet nomen meum coram Gentibus, et regibus, et filiis Israel. </p>
                </div>
                <div n="16" type="verse">
                    <p>Ego enim ostendam illi quanta oporteat eum pro nomine meo pati. </p>
                </div>
                <div n="17" type="verse">
                    <p>Et abiit Ananias, et introivit in domum: et imponens ei manus, dixit: Saule
                        frater, Dominus misit me Iesus, qui apparuit tibi in via, qua veniebas ut
                        videas, et implearis Spiritu Sancto. </p>
                </div>
                <div n="18" type="verse">
                    <p>Et confestim ceciderunt ab oculis eius tamquam squamae, et visum recepit: et
                        surgens baptizatus est. </p>
                </div>
                <div n="19" type="verse">
                    <p>Et cum accepisset cibum, confortatus est. Fuit autem cum discipulis, qui
                        erant Damasci, per dies aliquot. </p>
                </div>
                <div n="20" type="verse">
                    <p>Et continuo in synagogis praedicabat Iesum, quoniam hic est Filius Dei. </p>
                </div>
                <div n="21" type="verse">
                    <p>Stupebant autem omnes, qui audiebant, et dicebant: Nonne hic est, qui
                        expugnabat in Ierusalem eos, qui invocabant nomen istud: et huc ad hoc venit
                        ut vinctos illos duceret ad principes sacerdotum? </p>
                </div>
                <div n="22" type="verse">
                    <p>Saulus autem multo magis convalescebat, et confundebat Iudaeos, qui
                        habitabant Damasci, affirmans quoniam hic est Christus. </p>
                </div>
                <div n="23" type="verse">
                    <p>Cum autem implerentur dies multi, consilium fecerunt in unum Iudaei ut eum
                        interficerent. </p>
                </div>
                <div n="24" type="verse">
                    <p>Notae autem factae sunt Saulo insidiae eorum. Custodiebant autem et portas
                        die ac nocte, ut eum interficerent. </p>
                </div>
                <div n="25" type="verse">
                    <p>Accipientes autem eum discipuli nocte, per murum dimiserunt eum, submittentes
                        in sporta. </p>
                </div>
                <div n="26" type="verse">
                    <p>Cum autem venisset in Ierusalem, tentabat se iungere discipulis, et omnes
                        timebant eum, non credentes quod esset discipulus. </p>
                </div>
                <div n="27" type="verse">
                    <p>Barnabas autem apprehensum illum duxit ad Apostolos: et narravit illis
                        quomodo in via vidisset Dominum, et quia locutus est ei, et quomodo in
                        Damasco fiducialiter egerit in nomine Iesu. </p>
                </div>
                <div n="28" type="verse">
                    <p>Et erat cum illis intrans, et exiens in Ierusalem, et fiducialiter agens in
                        nomine Domini. </p>
                </div>
                <div n="29" type="verse">
                    <p>Loquebatur quoque Gentibus, et disputabat cum Graecis: illi autem quaerebant
                        occidere eum. </p>
                </div>
                <div n="30" type="verse">
                    <p>Quod cum cognovissent fratres, deduxerunt eum Caesaream, et dimiserunt
                        Tarsum. </p>
                </div>
                <div n="31" type="verse">
                    <p>Ecclesia quidem per totam Iudaeam, et Galilaeam, et Samariam habebat pacem,
                        et aedificabatur ambulans in timore Domini, et consolatione Sancti Spiritus
                        replebatur. </p>
                </div>
                <div n="32" type="verse">
                    <p>Factum est autem, ut Petrus dum pertransiret universos, deveniret ad sanctos,
                        qui habitabant Lyddae. </p>
                </div>
                <div n="33" type="verse">
                    <p>Invenit autem ibi hominem quendam, nomine aeneam, ab annis octo iacentem in
                        grabato, qui erat paralyticus. </p>
                </div>
                <div n="34" type="verse">
                    <p>Et ait illi Petrus: aenea, sanat te Dominus Iesus Christus: surge, et sterne
                        tibi. Et continuo surrexit. </p>
                </div>
                <div n="35" type="verse">
                    <p>Et viderunt eum omnes, qui habitabant Lyddae, et Saronae: qui conversi sunt
                        ad Dominum. </p>
                </div>
                <div n="36" type="verse">
                    <p>In Ioppe autem fuit quaedam discipula, nomine Tabitha, quae interpretata
                        dicitur Dorcas. Haec erat plena operibus bonis, et eleemosynis, quas
                        faciebat. </p>
                </div>
                <div n="37" type="verse">
                    <p>Factum est autem in diebus illis, ut infirmata moreretur. Quam cum lavissent,
                        posuerunt eam in coenaculo. </p>
                </div>
                <div n="38" type="verse">
                    <p>Cum autem prope esset Lydda ad Ioppen, discipuli audientes quia Petrus esset
                        in ea, miserunt duos viros ad eum, rogantes: Ne pigriteris venire ad nos.
                    </p>
                </div>
                <div n="39" type="verse">
                    <p>Exurgens autem Petrus venit cum illis. Et cum advenisset, duxerunt illum in
                        coenaculum: et circumsteterunt illum omnes viduae flentes, et ostendentes ei
                        tunicas, et vestes, quas faciebat illis Dorcas. </p>
                </div>
                <div n="40" type="verse">
                    <p>Eiectis autem omnibus foras: Petrus ponens genua oravit: et conversus ad
                        corpus, dixit: Tabitha, surge. At illa aperuit oculos suos: et viso Petro,
                        resedit. </p>
                </div>
                <div n="41" type="verse">
                    <p>Dans autem illi manum, erexit eam. Et cum vocasset sanctos, et viduas,
                        assignavit eam vivam. </p>
                </div>
                <div n="42" type="verse">
                    <p>Notum autem factum est per universam Ioppen: et crediderunt multi in Domino.
                    </p>
                </div>
                <div n="43" type="verse">
                    <p>Factum est autem ut dies multos moraretur in Ioppe, apud Simonem quendam
                        coriarium. </p>
                </div>
            </div>
            <div n="10" type="chapter">
                <div n="1" type="verse">
                    <p>Vir autem quidam erat in Caesarea, nomine Cornleius, Centurio cohortis, quae
                        dicitur Italica, </p>
                </div>
                <div n="2" type="verse">
                    <p>religiosus, ac timens Deum cum omni domo sua, faciens eleemosynas multas
                        plebi, et deprecans Deum semper: </p>
                </div>
                <div n="3" type="verse">
                    <p>is vidit in visu manifeste, quasi hora diei nona, Angelum Dei introeuntem ad
                        se, et dicentem sibi: Corneli. </p>
                </div>
                <div n="4" type="verse">
                    <p>At ille intuens eum, timore correptus, dixit: Quid est, domine? Dixit autem
                        illi: Orationes tuae, et eleemosynae tuae ascenderunt in memoriam in
                        conspectu Dei. </p>
                </div>
                <div n="5" type="verse">
                    <p>Et nunc mitte viros in Ioppen, et accersi Simonem quendam, qui cognominatur
                        Petrus: </p>
                </div>
                <div n="6" type="verse">
                    <p>hic hospitatur apud Simonem quendam coriarium, cuius est domus iuxta mare:
                        hic dicet tibi quid te oporteat facere. </p>
                </div>
                <div n="7" type="verse">
                    <p>Et cum discessisset Angelus qui loquebatur illi, vocavit duos domesticos
                        suos, et militem metuentem Dominum ex his, qui illi parebant. </p>
                </div>
                <div n="8" type="verse">
                    <p>Quibus cum narrasset omnia, misit illos in Ioppen. </p>
                </div>
                <div n="9" type="verse">
                    <p>Postera autem die iter illis facientibus, et appropinquantibus civitati,
                        ascendit Petrus in superiora ut oraret circa horam sextam. </p>
                </div>
                <div n="10" type="verse">
                    <p>Et cum esuriret, voluit gustare. Parantibus autem illis, cecidit super eum
                        mentis excessus: </p>
                </div>
                <div n="11" type="verse">
                    <p>et vidit caelum apertum, et descendens vas quoddam, velut linteum magnum,
                        quattuor initiis submitti de caelo in terram, </p>
                </div>
                <div n="12" type="verse">
                    <p>in quo erant omnia quadrupedia, et serpentia terrae, et volatilia caeli. </p>
                </div>
                <div n="13" type="verse">
                    <p>Et facta est vox ad eum: Surge Petre, occide, et manduca. </p>
                </div>
                <div n="14" type="verse">
                    <p>Ait autem Petrus: Absit Domine, quia numquam manducavi omne commune, et
                        immundum. </p>
                </div>
                <div n="15" type="verse">
                    <p>Et vox iterum secundo ad eum: Quod Deus purificavit, tu commune ne dixeris.
                    </p>
                </div>
                <div n="16" type="verse">
                    <p>Hoc autem factum est per ter: et statim receptum est vas in caelum. </p>
                </div>
                <div n="17" type="verse">
                    <p>Et dum intra se haesitaret Petrus quidnam esset visio, quam vidisset: ecce
                        viri, qui missi erant a Cornelio, inquirentes domum Simonis, astiterunt ad
                        ianuam. </p>
                </div>
                <div n="18" type="verse">
                    <p>Et cum vocassent, interrogabant, si Simon, qui cognominatur Petrus, illic
                        haberet hospitium. </p>
                </div>
                <div n="19" type="verse">
                    <p>Petro autem cogitante de visione, dixit Spiritus ei: Ecce viri tres quaerunt
                        te. </p>
                </div>
                <div n="20" type="verse">
                    <p>Surge itaque, descende, et vade cum eis nihil dubitans: quia ego misi illos.
                    </p>
                </div>
                <div n="21" type="verse">
                    <p>Descendens autem Petrus ad viros, dixit: Ecce ego sum, quem quaeritis: quae
                        causa est, propter quam venistis? </p>
                </div>
                <div n="22" type="verse">
                    <p>Qui dixerunt: Cornelius Centurio, vir iustus, et timens Deum, et testimonium
                        habens ab universa gente Iudaeorum, responsum accepit ab Angelo sancto
                        accersire te in domum suam, et audire verba abs te. </p>
                </div>
                <div n="23" type="verse">
                    <p>Introducens ergo eos, recepit hospitio. Sequenti autem die surgens profectus
                        est cum illis: et quidam ex fratribus ab Ioppe comitati sunt eum. </p>
                </div>
                <div n="24" type="verse">
                    <p>Altera autem die introivit Caesaream. Cornelius vero expectabat illos,
                        convocatis cognatis suis, et necessariis amicis. </p>
                </div>
                <div n="25" type="verse">
                    <p>Et factum est cum introisset Petrus, obvius venit ei Cornelius, et procidens
                        ad pedes eius adoravit. </p>
                </div>
                <div n="26" type="verse">
                    <p>Petrus vero elevavit eum, dicens: Surge, et ego ipse homo sum. </p>
                </div>
                <div n="27" type="verse">
                    <p>Et loquens cum illo intravit, et invenit multos, qui convenerant: </p>
                </div>
                <div n="28" type="verse">
                    <p>dixitque ad illos: Vos scitis quomodo abominatum sit viro Iudaeo coniungi,
                        aut accedere ad alienigenam: sed mihi ostendit Deus, neminem communem aut
                        immundum dicere hominem. </p>
                </div>
                <div n="29" type="verse">
                    <p>Propter quod sine dubitatione veni accersitus. Interrogo ergo, quam ob causam
                        accersistis me? </p>
                </div>
                <div n="30" type="verse">
                    <p>Et Cornelius ait: A nudiusquarta die usque ad hanc horam, orans eram hora
                        nona in domo mea, et ecce vir stetit ante me in veste candida, et ait: </p>
                </div>
                <div n="31" type="verse">
                    <p>Corneli, exaudita est oratio tua, et eleemosynae tuae commemoratae sunt in
                        conspectu Dei. </p>
                </div>
                <div n="32" type="verse">
                    <p>Mitte ergo in Ioppen, et accersi Simonem, qui cognominatur Petrus: hic
                        hospitatur in domo Simonis coriarii iuxta mare. </p>
                </div>
                <div n="33" type="verse">
                    <p>Confestim ergo misi ad te: et tu benefecisti veniendo. Nunc ergo omnes nos in
                        conspectu tuo adsumus audire omnia quaecumque tibi praecepta sunt a Domino.
                    </p>
                </div>
                <div n="34" type="verse">
                    <p>Aperiens autem Petrus os suum, dixit: In veritate comperi quia non est
                        personarum acceptor Deus, </p>
                </div>
                <div n="35" type="verse">
                    <p>sed in omni gente qui timet eum, et operatur iustitiam, acceptus est illi.
                    </p>
                </div>
                <div n="36" type="verse">
                    <p>Verbum misit Deus filiis Israel, annuncians pacem per Iesum Christum: (hic
                        est omnium Dominus.) </p>
                </div>
                <div n="37" type="verse">
                    <p>Vos scitis quod factum est verbum per universam Iudaeum: incipiens enim a
                        Galilaea post baptismum, quod praedicavit Ioannes, </p>
                </div>
                <div n="38" type="verse">
                    <p>Iesum a Nazareth: quomodo unxit eum Deus Spiritu Sancto, et virtute, qui
                        pertransiit benefaciendo, et sanando omnes oppressos a diabolo, quoniam Deus
                        erat cum illo. </p>
                </div>
                <div n="39" type="verse">
                    <p>Et nos testes sumus omnium, quae fecit in regione Iudaeorum, et Ierusalem,
                        quem occiderunt suspendentes in ligno. </p>
                </div>
                <div n="40" type="verse">
                    <p>Hunc Deus suscitavit tertia die, et dedit eum manifestum fieri </p>
                </div>
                <div n="41" type="verse">
                    <p>non omni populo, sed testibus praeordinatis a Deo: nobis, qui manducavimus,
                        et bibimus cum illo postquam resurrexit a mortuis. </p>
                </div>
                <div n="42" type="verse">
                    <p>Et praecepit nobis praedicare populo, et testificari quia ipse est, qui
                        constitutus est a Deo iudex vivorum, et mortuorum. </p>
                </div>
                <div n="43" type="verse">
                    <p>Huic omnes Prophetae testimonium perhibent remissionem peccatorum accipere
                        per nomen eius omnes, qui credunt in eum. </p>
                </div>
                <div n="44" type="verse">
                    <p>Adhuc loquente Petro verba haec, cecidit Spiritus Sanctus super omnes, qui
                        audiebant verbum. </p>
                </div>
                <div n="45" type="verse">
                    <p>Et obstupuerunt ex circumcisione fideles, qui venerant cum Petro: quia et in
                        nationes gratia Spiritus Sancti effusa est. </p>
                </div>
                <div n="46" type="verse">
                    <p>Audiebant enim illos loquentes linguis, et magnificantes Deum. </p>
                </div>
                <div n="47" type="verse">
                    <p>Tunc respondit Petrus: Numquid aquam quis prohibere potest ut non baptizentur
                        hi, qui Spiritum Sanctum acceperunt sicut et nos? </p>
                </div>
                <div n="48" type="verse">
                    <p>Et iussit eos baptizari in nomine Domini Iesu Christi. Tunc rogaverunt eum ut
                        maneret apud eos aliquot diebus. </p>
                </div>
            </div>
            <div n="11" type="chapter">
                <div n="1" type="verse">
                    <p>Audierunt autem Apostoli, et fratres, qui erant in Iudaea: quoniam et Gentes
                        receperunt verbum Dei. </p>
                </div>
                <div n="2" type="verse">
                    <p>Cum autem ascendisset Petrus Ierosolymam, disceptabant adversus illum, qui
                        erant ex circumcisione, </p>
                </div>
                <div n="3" type="verse">
                    <p>dicentes: Quare introisti ad viros praeputium habentes, et manducasti cum
                        illis? </p>
                </div>
                <div n="4" type="verse">
                    <p>Incipiens autem Petrus exponebat illis ordinem, dicens: </p>
                </div>
                <div n="5" type="verse">
                    <p>Ego eram in civitate Ioppe orans, et vidi in excessu mentis visionem,
                        descendens vas quoddam velut linteum magnum quattuor initiis summitti de
                        caelo, et venit usque ad me. </p>
                </div>
                <div n="6" type="verse">
                    <p>In quod intuens considerabam, et vidi quadrupedia terrae, et bestias, et
                        reptilia, et volatilia caeli. </p>
                </div>
                <div n="7" type="verse">
                    <p>Audivi autem et vocem dicentem mihi: Surge Petre, occide, et manduca. </p>
                </div>
                <div n="8" type="verse">
                    <p>Dixi autem: Nequaquam Domine: quia commune aut immundum numquam introivit in
                        os meum. </p>
                </div>
                <div n="9" type="verse">
                    <p>Respondit autem vox secundo de caelo: Quae Deus mundavit, tu ne commune
                        dixeris. </p>
                </div>
                <div n="10" type="verse">
                    <p>Hoc autem factum est per ter: et recepta sunt omnia rursum in caelum. </p>
                </div>
                <div n="11" type="verse">
                    <p>Et ecce viri tres confestim astiterunt in domo, in qua eram, missi a Caesarea
                        ad me. </p>
                </div>
                <div n="12" type="verse">
                    <p>Dixit autem Spiritus mihi ut irem cum illis, nihil haesitans. Venerunt autem
                        mecum et sex fratres isti, et ingressi sumus in domum viri. </p>
                </div>
                <div n="13" type="verse">
                    <p>Narravit autem nobis, quomodo vidisset Angelum in domo sua, stantem et
                        dicentem sibi: Mitte in Ioppen, et accersi Simonem, qui cognominatur Petrus,
                    </p>
                </div>
                <div n="14" type="verse">
                    <p>qui loquetur tibi verba, in quibus salvus eris tu, et universa domus tua.
                    </p>
                </div>
                <div n="15" type="verse">
                    <p>Cum autem coepissem loqui, cecidit Spiritus Sanctus super eos, sicut et in
                        nos in initio. </p>
                </div>
                <div n="16" type="verse">
                    <p>Recordatus sum autem verbi Domini, sicut dicebat: Ioannes quidem baptizavit
                        aqua, vos autem baptizabimini Spiritu Sancto. </p>
                </div>
                <div n="17" type="verse">
                    <p>Si ergo eamdem gratiam dedit illis Deus, sicut et nobis, qui credidimus in
                        Dominum Iesum Christum: ego quis eram, qui possem prohibere Deum? </p>
                </div>
                <div n="18" type="verse">
                    <p>His auditis, tacuerunt: et glorificaverunt Deum, dicentes: Ergo et Gentibus
                        poenitentiam dedit Deus ad vitam. </p>
                </div>
                <div n="19" type="verse">
                    <p>Et illi quidem, qui dispersi fuerant a tribulatione, quae facta fuerat sub
                        Stephano, perambulaverunt usque Phoenicen, et Cyprum, et Antiochiam, nemini
                        loquentes verbum, nisi solis Iudaeis. </p>
                </div>
                <div n="20" type="verse">
                    <p>Erant autem quidam ex eis viri Cyprii, et Cyrenaei, qui cum introissent
                        Antiochiam, loquebantur et ad Graecos, annunciantes Dominum Iesum. </p>
                </div>
                <div n="21" type="verse">
                    <p>Et erat manus Domini cum eis: multusque numerus credentium conversus est ad
                        Dominum. </p>
                </div>
                <div n="22" type="verse">
                    <p>Pervenit autem sermo ad aures Ecclesiae, quae erat Ierosolymis super istis:
                        et miserunt Barnabam usque ad Antiochiam. </p>
                </div>
                <div n="23" type="verse">
                    <p>Qui cum pervenisset, et vidisset gratiam Dei, gavisus est: et hortabatur
                        omnes in proposito cordis permanere in Domino: </p>
                </div>
                <div n="24" type="verse">
                    <p>quia erat vir bonus, et plenus Spiritu Sancto, et fide. Et apposita est multa
                        turba Domino. </p>
                </div>
                <div n="25" type="verse">
                    <p>Profectus est autem Barnabas Tarsum, ut quaereret Saulum: quem cum
                        invenisset, perduxit Antiochiam. </p>
                </div>
                <div n="26" type="verse">
                    <p>Et annum totum conversati sunt ibi in Ecclesia: et docuerunt turbam multam,
                        ita ut cognominarentur primum Antiochiae discipuli, Christiani. </p>
                </div>
                <div n="27" type="verse">
                    <p>In his autem diebus supervenerunt ab Ierosolymis prophetae Antiochiam: </p>
                </div>
                <div n="28" type="verse">
                    <p>et surgens unus ex eis nomine Agabus, significabat per Spiritum famem magnam
                        futuram in universo orbe terrarum, quae facta est sub Claudio. </p>
                </div>
                <div n="29" type="verse">
                    <p>Discipuli autem, prout quis habebat, proposuerunt singuli in ministerium
                        mittere habitantibus in Iudaea fratribus: </p>
                </div>
                <div n="30" type="verse">
                    <p>quod et fecerunt, mittentes ad seniores per manus Barnabae, et Sauli. </p>
                </div>
            </div>
            <div n="12" type="chapter">
                <div n="1" type="verse">
                    <p>Eodem autem tempore misit Herodes rex manus, ut affligeret quosdam de
                        Ecclesia. </p>
                </div>
                <div n="2" type="verse">
                    <p>Occidit autem Iacobum fratrem Ioannis gladio. </p>
                </div>
                <div n="3" type="verse">
                    <p>Videns autem quia placeret Iudaeis, apposuit ut apprehenderet et Petrum.
                        Erant autem dies Azymorum. </p>
                </div>
                <div n="4" type="verse">
                    <p>Quem cum apprehendisset, misit in carcerem, tradens quattuor quaternionibus
                        militum custodiendum, volens post Pascha producere eum populo. </p>
                </div>
                <div n="5" type="verse">
                    <p>Et Petrus quidem servabatur in carcere. Oratio autem fiebant sine
                        intermissione ab Ecclesia ad Deum pro eo. </p>
                </div>
                <div n="6" type="verse">
                    <p>Cum autem producturus eum esset Herodes, in ipsa nocte erat Petrus dormiens
                        inter duos milites, vinctus catenis duabus: et custodes ante ostium
                        custodiebant carcerem. </p>
                </div>
                <div n="7" type="verse">
                    <p>Et ecce Angelus Domini astitit: et lumen refulsit in habitaculo: percussoque
                        latere Petri, excitavit eum, dicens: Surge velociter. Et ceciderunt catenae
                        de manibus eius. </p>
                </div>
                <div n="8" type="verse">
                    <p>Dixit autem Angelus ad eum: Praecingere, et calcea te caligas tuas. Et fecit
                        sic. Et dixit illi: Circumda tibi vestimentum tuum, et sequere me. </p>
                </div>
                <div n="9" type="verse">
                    <p>Et exiens sequebatur eum, et nesciebat quia verum est, quod fiebat per
                        Angelum: existimabat enim se visum videre. </p>
                </div>
                <div n="10" type="verse">
                    <p>Transeuntes autem primam et secundam custodiam, venerunt ad portam ferream,
                        quae ducit ad civitatem: quae ultro aperta est eis. Et exeuntes processerunt
                        vicum unum: et continuo discessit Angelus ab eo. </p>
                </div>
                <div n="11" type="verse">
                    <p>Et Petrus ad se reversus, dixit: Nunc scio vere quia misit Dominus Angelum
                        suum, et eripuit me de manu Herodis, et de omni expectatione plebis
                        Iudaeorum. </p>
                </div>
                <div n="12" type="verse">
                    <p>Consideransque venit ad domum Mariae matris Ioannis, qui cognominatus est
                        Marcus, ubi erant multi congregati, et orantes. </p>
                </div>
                <div n="13" type="verse">
                    <p>Pulsante autem eo ostium ianuae, processit puella ad audiendum, nomine Rhode.
                    </p>
                </div>
                <div n="14" type="verse">
                    <p>Et ut cognovit vocem Petri, prae gaudio non aperuit ianuam, sed intro currens
                        nunciavit stare Petrum ante ianuam. </p>
                </div>
                <div n="15" type="verse">
                    <p>At illi dixerunt ad eam: Insanis. Illa autem affirmabat sic se habere. Illi
                        autem dicebant: angelus eius est. </p>
                </div>
                <div n="16" type="verse">
                    <p>Petrus autem perseverabat pulsans. Cum autem aperuissent, viderunt eum, et
                        obstupuerunt. </p>
                </div>
                <div n="17" type="verse">
                    <p>Annuens autem eis manu ut tacerent, narravit quomodo Dominus eduxisset eum de
                        carcere, dixitque: Nunciate Iacobo, et fratribus haec. Et egressus abiit in
                        alium locum. </p>
                </div>
                <div n="18" type="verse">
                    <p>Facta autem die, erat non parva turbatio inter milites, quidnam factum esset
                        de Petro. </p>
                </div>
                <div n="19" type="verse">
                    <p>Herodes autem cum requisisset eum, et non invenisset, inquisitione facta de
                        custodibus, iussit eos duci: descendensque a Iudaea in Caesaream, ibi
                        commoratus est. </p>
                </div>
                <div n="20" type="verse">
                    <p>Erat autem iratus Tyriis, et Sidonis. At illi unanimes venerunt ad eum, et
                        persuaso Blasto, qui erat super cubiculum regis, postulabant pacem, eo quod
                        alerentur regiones eorum ab illo. </p>
                </div>
                <div n="21" type="verse">
                    <p>Statuto autem die Herodes vestitus veste regia, sedit pro tribunali, et
                        concionabatur ad eos. </p>
                </div>
                <div n="22" type="verse">
                    <p>Populus autem acclamabat: Dei voces, et non hominis! </p>
                </div>
                <div n="23" type="verse">
                    <p>Confestim autem percussit eum Angelus Domini, eo quod non dedisset honorem
                        Deo: et consumptus a vermibus, expiravit. </p>
                </div>
                <div n="24" type="verse">
                    <p>Verbum autem Domini crescebat, et multiplicabatur. </p>
                </div>
                <div n="25" type="verse">
                    <p>Barnabas autem et Saulus reversi sunt ab Ierosolymis expleto ministerio,
                        assumpto Ioanne, qui cognominatus est Marcus. </p>
                </div>
            </div>
            <div n="13" type="chapter">
                <div n="1" type="verse">
                    <p>Erant autem in Ecclesia, quae erat Antiochiae, prophetae, et doctores, in
                        quibus Barnabas, et Simon, qui vocabatur Niger, et Lucius Cyrenensis, et
                        Manahen, qui erat Herodis Tetrarchae collactaneus, et Saulus. </p>
                </div>
                <div n="2" type="verse">
                    <p>Ministrantibus autem illis Domino, et ieiunantibus, dixit illis Spiritus
                        Sanctus: Segregate mihi Saulum, et Barnabam in opus, ad quod assumpsi eos.
                    </p>
                </div>
                <div n="3" type="verse">
                    <p>Tunc ieiunantes, et orantes, imponentesque eis manus, dimiserunt illos. </p>
                </div>
                <div n="4" type="verse">
                    <p>Et ipsi quidem missi a Spiritu Sancto abierunt Seleuciam; et inde
                        navigaverunt Cyprum. </p>
                </div>
                <div n="5" type="verse">
                    <p>Et cum venissent Salaminam, praedicabant verbum Dei in synagogis Iudaeorum.
                        Habebant autem et Ioannem in ministerio. </p>
                </div>
                <div n="6" type="verse">
                    <p>Et cum perambulassent universam insulam usque ad Paphum, invenerunt quendam
                        virum magum pseudoprophetam, Iudaeum, cui nomen erat Bariesu, </p>
                </div>
                <div n="7" type="verse">
                    <p>qui erat cum Proconsule Sergio Paulo viro prudente. Hic, accersitis Barnaba,
                        et Saulo, desiderabat audire verbum Dei. </p>
                </div>
                <div n="8" type="verse">
                    <p>Resistebat autem illis Elymas magus, (si enim interpretatur nomen eius)
                        quaerens avertere Proconsulem a fide. </p>
                </div>
                <div n="9" type="verse">
                    <p>Saulus autem, qui et Paulus, repletus Spiritu Sancto, intuens in eum, </p>
                </div>
                <div n="10" type="verse">
                    <p>dixit: O plene omni dolo, et omni fallacia, fili diaboli, inimice omnis
                        iustitiae, non desinis subvertere vias Domini rectas. </p>
                </div>
                <div n="11" type="verse">
                    <p>Et nunc ecce manus Domini super te, et eris caecus, non videns solem usque ad
                        tempus. Et confestim cecidit in eum caligo, et tenebrae, et circuiens
                        quaerebat qui ei manum daret. </p>
                </div>
                <div n="12" type="verse">
                    <p>Tunc Proconsul cum vidisset factum, credidit admirans super doctrina Domini.
                    </p>
                </div>
                <div n="13" type="verse">
                    <p>Et cum a Papho navigassent Paulus, et qui cum eo erant, venerunt Pergen
                        Pamphyliae. Ioannes autem discedens ab eis, reversus est Ierosolymam. </p>
                </div>
                <div n="14" type="verse">
                    <p>Illi vero pertranseuntes Pergen, venerunt Antiochiam Pisidiae: et ingressi
                        synagogam die Sabbatorum, sederunt. </p>
                </div>
                <div n="15" type="verse">
                    <p>Post lectionem autem legis, et Prophetarum, miserunt principes synagogae ad
                        eos, dicentes: Viri fratres, si quis est in vobis sermo exhortationis ad
                        plebem, dicite. </p>
                </div>
                <div n="16" type="verse">
                    <p>Surgens autem Paulus, et manu silentium indicens, ait: Viri Israelitae, et
                        qui timetis Deum, audite: </p>
                </div>
                <div n="17" type="verse">
                    <p>Deus plebis Israel elegit patres nostros, et plebem exaltavit cum essent
                        incolae in terra aegypti, et in brachio excelso eduxit eos ex ea, </p>
                </div>
                <div n="18" type="verse">
                    <p>et per quadraginta annorum tempus mores eorum sustinuit in deserto. </p>
                </div>
                <div n="19" type="verse">
                    <p>Et destruens gentes septem in terra Chanaan, sorte distribuit eis terram
                        eorum, </p>
                </div>
                <div n="20" type="verse">
                    <p>quasi post quadringentos et quinquaginta annos: et post haec dedit iudices,
                        usque ad Samuel Prophetam. </p>
                </div>
                <div n="21" type="verse">
                    <p>Et exinde postulaverunt regem: et dedit illis Deus Saul filium Cis, virum de
                        tribu Beniamin, annis quadraginta. </p>
                </div>
                <div n="22" type="verse">
                    <p>Et amoto illo, suscitavit illis David regem: cui testimonium perhibens,
                        dixit: Inveni David filium Iesse, virum secundum cor meum, qui faciet omnes
                        voluntates meas. </p>
                </div>
                <div n="23" type="verse">
                    <p>Huius Deus ex semine secundum Promissionem eduxit Israel salvatorem Iesum,
                    </p>
                </div>
                <div n="24" type="verse">
                    <p>praedicante Ioanne ante faciem adventus eius baptismum poenitentiae omni
                        populo Israel. </p>
                </div>
                <div n="25" type="verse">
                    <p>Cum impleret autem Ioannes cursum suum, dicebat: Quem me arbitramini esse,
                        non sum ego, sed ecce venit post me, cuius non sum dignus calceamenta pedum
                        solvere. </p>
                </div>
                <div n="26" type="verse">
                    <p>Viri fratres, filii generis Abraham, et qui in vobis timent Deum, vobis
                        verbum salutis huius missum est. </p>
                </div>
                <div n="27" type="verse">
                    <p>Qui enim habitabant Ierusalem, et principes eius hunc ignorantes, et voces
                        prophetarum, quae per omne sabbatum leguntur, iudicantes impleverunt, </p>
                </div>
                <div n="28" type="verse">
                    <p>et nullam causam mortis invenientes in eo, petierunt a Pilato, ut
                        interficerent eum. </p>
                </div>
                <div n="29" type="verse">
                    <p>Cumque consummassent omnia, quae de eo scripta erant, deponentes eum de
                        ligno, posuerunt eum in monumento. </p>
                </div>
                <div n="30" type="verse">
                    <p>Deus vero suscitavit eum a mortuis tertia die: </p>
                </div>
                <div n="31" type="verse">
                    <p>qui visus est per dies multos his, qui simul ascenderant cum eo de Galilaea
                        in Ierusalem: qui usque nunc sunt testes eius ad plebem. </p>
                </div>
                <div n="32" type="verse">
                    <p>Et nos vobis annunciamus eam, quae ad patres nostros repromissio facta est:
                    </p>
                </div>
                <div n="33" type="verse">
                    <p>quoniam hanc Deus adimplevit filiis nostris resuscitans Iesum, sicut et in
                        Psalmo secundo scriptum est: Filius meus es tu, ego hodie genui te. </p>
                </div>
                <div n="34" type="verse">
                    <p>Quod autem suscitavit eum a mortuis, amplius iam non reversurum in
                        corruptionem, ita dixit: Quia dabo vobis sancta David fidelia. </p>
                </div>
                <div n="35" type="verse">
                    <p>Ideoque et alias dicit: Non dabis Sanctum tuum videre corruptionem. </p>
                </div>
                <div n="36" type="verse">
                    <p>David enim in sua generatione cum administrasset, voluntati Dei dormivit: et
                        appositus est ad patres suos, et vidit corruptionem. </p>
                </div>
                <div n="37" type="verse">
                    <p>Quem vero Deus suscitavit a mortuis, non vidit corruptionem. </p>
                </div>
                <div n="38" type="verse">
                    <p>Notum igitur sit vobis viri fratres, quia per hunc vobis remissio peccatorum
                        annunciatur, et ab omnibus, quibus non potuistis in lege Moysi iustificari,
                    </p>
                </div>
                <div n="39" type="verse">
                    <p>in hoc omnis, qui credit, iustificatur. </p>
                </div>
                <div n="40" type="verse">
                    <p>Videte ergo ne superveniat vobis quod dictum est in Prophetis: </p>
                </div>
                <div n="41" type="verse">
                    <p>Videte contemptores, et admiramini, et disperdimini: quia opus operor ego in
                        diebus vestris, opus quod non credetis, si quis enarraverit vobis. </p>
                </div>
                <div n="42" type="verse">
                    <p>Exeuntibus autem illis rogabant ut sequenti Sabbato loquerentur sibi verba
                        haec. </p>
                </div>
                <div n="43" type="verse">
                    <p>Cumque dimissa esset synagoga, secuti sunt multi Iudaeorum, et colentium
                        advenarum, Paulum, et Barnabam: qui loquentes suadebant eis ut permanerent
                        in gratia Dei. </p>
                </div>
                <div n="44" type="verse">
                    <p>Sequenti vero Sabbato pene universa civitas convenit audire verbum Dei. </p>
                </div>
                <div n="45" type="verse">
                    <p>Videntes autem turbas Iudaei, repleti sunt zelo, et contradicebant his, quae
                        a Paulo dicebantur, blasphemantes. </p>
                </div>
                <div n="46" type="verse">
                    <p>Tunc constanter Paulus et Barnabas dixerunt: Vobis oportebat primum loqui
                        verbum Dei: sed quoniam repellitis illud, et indignos vos iudicatis aeternae
                        vitae, ecce convertimur ad Gentes. </p>
                </div>
                <div n="47" type="verse">
                    <p>Sic enim praecepit nobis Dominus: Posui te in lucem Gentium, ut sis in
                        salutem usque ad extremum terrae. </p>
                </div>
                <div n="48" type="verse">
                    <p>Audientes autem Gentes gavisae sunt, et glorificabant verbum Domini: et
                        crediderunt quotquot erant praeordinati ad vitam aeternam. </p>
                </div>
                <div n="49" type="verse">
                    <p>Disseminabatur autem verbum Domini per universam regionem. </p>
                </div>
                <div n="50" type="verse">
                    <p>Iudaei autem concitaverunt mulieres religiosas, et honestas, et primos
                        civitatis, et excitaverunt persecutionem in Paulum, et Barnabam: et
                        eiecerunt eos de finibus suis. </p>
                </div>
                <div n="51" type="verse">
                    <p>At illi excusso pulvere pedum in eos, venerunt Iconium. </p>
                </div>
                <div n="52" type="verse">
                    <p>Discipuli quoque replebantur gaudio, et Spiritu Sancto. </p>
                </div>
            </div>
            <div n="14" type="chapter">
                <div n="1" type="verse">
                    <p>Factum est autem Iconii, ut simul introirent in synagogam Iudaeorum, et
                        loquerentur, ita ut crederet Iudaeorum, et Graecorum copiosa multitudo. </p>
                </div>
                <div n="2" type="verse">
                    <p>Qui vero increduli fuerunt Iudaei, suscitaverunt, et ad iracundiam
                        concitaverunt animas Gentium adversus fratres. </p>
                </div>
                <div n="3" type="verse">
                    <p>Multo igitur tempore demorati sunt, fiducialiter agentes in Domino,
                        testimonium perhibente verbo gratiae suae, dante signa, et prodigia fieri
                        per manus eorum. </p>
                </div>
                <div n="4" type="verse">
                    <p>Divisa est autem multitudo civitatis: et quidam quidem erant cum Iudaeis,
                        quidam vero cum Apostolis. </p>
                </div>
                <div n="5" type="verse">
                    <p>Cum autem factus esset impetus Gentilium, et Iudaeorum cum principibus suis,
                        ut contumeliis afficerent, et lapidarent eos, </p>
                </div>
                <div n="6" type="verse">
                    <p>intelligentes confugerunt ad civitates Lycaoniae Lystram, et Derben, et
                        universam in circuitu regionem, et ibi evangelizantes erant. </p>
                </div>
                <div n="7" type="verse">
                    <p>Et quidam vir Lystris infirmus pedibus sedebat, claudus ex utero matris suae,
                        qui numquam ambulaverat. </p>
                </div>
                <div n="8" type="verse">
                    <p>Hic audivit Paulum loquentem. Qui intuitus eum, et videns quia fidem haberet
                        ut salvus fieret, </p>
                </div>
                <div n="9" type="verse">
                    <p>dixit magna voce: Surge super pedes tuos rectus. Et exilivit, et ambulabat.
                    </p>
                </div>
                <div n="10" type="verse">
                    <p>Turbae autem cum vidissent quod fecerat Paulus, levaverunt vocem suam
                        Lycaonice, dicentes: Quia dii similes facti hominibus, descenderunt ad nos.
                    </p>
                </div>
                <div n="11" type="verse">
                    <p>Et vocabant Barnabam Iovem, Paulum vero Mercurium: quoniam ipse erat dux
                        verbi. </p>
                </div>
                <div n="12" type="verse">
                    <p>Sacerdos quoque Iovis, qui erat ante civitatem, tauros, et coronas ante
                        ianuas afferens, cum populis volebat sacrificare. </p>
                </div>
                <div n="13" type="verse">
                    <p>Quod ubi audierunt Apostoli, Barnabas et Paulus, conscissis tunicis suis
                        exilierunt in turbas clamantes, </p>
                </div>
                <div n="14" type="verse">
                    <p>et dicentes: Viri, quid haec facitis? Et nos mortales sumus, similes vobis
                        homines, annunciantes vobis ab his vanis converti ad Deum vivum, qui fecit
                        caelum, et terram, et mare, et omnia quae in eis sunt: </p>
                </div>
                <div n="15" type="verse">
                    <p>qui in praeteritis generationibus dimisit omnes gentes ingredi vias suas.
                    </p>
                </div>
                <div n="16" type="verse">
                    <p>Et quidem non sine testimonio semetipsum reliquit benefaciens de caelo, dans
                        pluvias, et tempora fructifera, implens cibo, et laetitia corda eorum. </p>
                </div>
                <div n="17" type="verse">
                    <p>Et haec dicentes, vix sedaverunt turbas ne sibi immolarent. </p>
                </div>
                <div n="18" type="verse">
                    <p>Supervenerunt autem quidam ab Antiochia, et Iconio Iudaei: et persuasis
                        turbis, lapidantesque Paulum, traxerunt extra civitatem, existimantes eum
                        mortuum esse. </p>
                </div>
                <div n="19" type="verse">
                    <p>Circumdantibus autem eum discipulis, surgens intravit civitatem, et postera
                        die profectus est cum Barnaba in Derben. </p>
                </div>
                <div n="20" type="verse">
                    <p>Cumque evangelizassent civitati illi, et docuissent multos, reversi sunt
                        Lystram, et Iconium, et Antiochiam, </p>
                </div>
                <div n="21" type="verse">
                    <p>confirmantes animas discipulorum, exhortantesque ut permanerent in fide: et
                        quoniam per multas tribulationes oportet nos intrare in regnum Dei. </p>
                </div>
                <div n="22" type="verse">
                    <p>Et cum constituissent illis per singulas ecclesias presbyteros, et orassent
                        cum ieiunationibus, commendaverunt eos Domino, in quem crediderunt. </p>
                </div>
                <div n="23" type="verse">
                    <p>Transeuntesque Pisidiam, venerunt in Pamphyliam, </p>
                </div>
                <div n="24" type="verse">
                    <p>et loquentes verbum Domini in Perge, descendeunt in Attaliam: </p>
                </div>
                <div n="25" type="verse">
                    <p>et inde navigaverunt Antiochiam, unde erant traditi gratiae Dei in opus, quod
                        compleverunt. </p>
                </div>
                <div n="26" type="verse">
                    <p>Cum autem venissent, et congregassent Ecclesiam, retulerunt quanta fecisset
                        Deus cum illis, et quia aperuisset Gentibus ostium fidei. </p>
                </div>
                <div n="27" type="verse">
                    <p>Morati sunt autem tempus non modicum cum discipulis. </p>
                </div>
            </div>
            <div n="15" type="chapter">
                <div n="1" type="verse">
                    <p>Et quidam descendentes de Iudaea, docebant fratres: Quia nisi circumcidamini
                        secundum morem Moysi, non potestis salvari. </p>
                </div>
                <div n="2" type="verse">
                    <p>Facta ergo seditione non minima Paulo, et Barnabae adversus illos, statuerunt
                        ut ascenderent Paulus, et Barnabas, et quidam alii ex aliis ad Apostolos, et
                        presbyteros in Ierusalem super hac quaestione. </p>
                </div>
                <div n="3" type="verse">
                    <p>Illi ergo deducti ab Ecclesia pertransibant Phoenicen, et Samariam, narrantes
                        conversionem Gentium: et faciebant gaudium magnum omnibus fratribus. </p>
                </div>
                <div n="4" type="verse">
                    <p>Cum autem venissent Ierosolymam, suscepti sunt ab Ecclesia, et ab Apostolis,
                        et senioribus annunciantes quanta Deus fecisset cum illis. </p>
                </div>
                <div n="5" type="verse">
                    <p>Surrexerunt autem quidam de haeresi Pharisaeorum, qui crediderunt, dicentes:
                        Quia oportet circumcidi eos, praecipere quoque servare legem Moysi. </p>
                </div>
                <div n="6" type="verse">
                    <p>Conveneruntque Apostoli, et seniores videre de verbo hoc. </p>
                </div>
                <div n="7" type="verse">
                    <p>Cum autem magna conquisitio fieret, surgens Petrus dixit ad eos: Viri
                        fratres, vos scitis quoniam ab antiquis diebus Deus in nobis elegit, per os
                        meum audire Gentes verbum Evangelii, et credere. </p>
                </div>
                <div n="8" type="verse">
                    <p>Et qui novit corda Deus, testimonium perhibuit, dans illis Spiritum Sanctum,
                        sicut et nobis, </p>
                </div>
                <div n="9" type="verse">
                    <p>et nihil discrevit inter nos et illos, fide purificans corda eorum. </p>
                </div>
                <div n="10" type="verse">
                    <p>Nunc ergo quid tentatis Deum, imponere iugum super cervices discipulorum,
                        quod neque patres nostri, neque nos portare potuimus? </p>
                </div>
                <div n="11" type="verse">
                    <p>Sed per gratiam Domini Iesu Christi credimus salvari, quemadmodum et illi.
                    </p>
                </div>
                <div n="12" type="verse">
                    <p>Tacuit autem omnis multitudo: et audiebant Barnabam, et Paulum narrantes
                        quanta Deus fecisset signa, et prodigia in Gentibus per eos. </p>
                </div>
                <div n="13" type="verse">
                    <p>Et postquam tacuerunt, respondit Iacobus, dicens: Viri fratres, audite me.
                    </p>
                </div>
                <div n="14" type="verse">
                    <p>Simon narravit quemadmodum primum Deus visitavit sumere ex Gentibus populum
                        nomini suo. </p>
                </div>
                <div n="15" type="verse">
                    <p>Et huic concordant verba Prophetarum, sicut scriptum est: </p>
                </div>
                <div n="16" type="verse">
                    <p>Post haec revertar, et reaedificabo tabernaculum David, quod decidit: et
                        diruta eius reaedificabo, et erigam illud: </p>
                </div>
                <div n="17" type="verse">
                    <p>ut requirant ceteri hominum Dominum, et omnes gentes, super quas invocatum
                        est nomen meum, dicit Dominus faciens haec. </p>
                </div>
                <div n="18" type="verse">
                    <p>Notum a saeculo est Domino opus suum. </p>
                </div>
                <div n="19" type="verse">
                    <p>Propter quod ego iudico non inquietari eos, qui ex Gentibus convertuntur ad
                        Deum, </p>
                </div>
                <div n="20" type="verse">
                    <p>sed scribere ad eos ut abstineant se a contaminationibus simulacrorum, et
                        fornicatione, et suffocatis, et sanguine. </p>
                </div>
                <div n="21" type="verse">
                    <p>Moyses enim a temporibus antiquis habet in singulis civitatibus qui eum
                        praedicent in synagogis, ubi per omne Sabbatum legitur. </p>
                </div>
                <div n="22" type="verse">
                    <p>Tunc placuit Apostolis, et senioribus cum omni Ecclesia, eligere viros ex
                        eis, et mittere Antiochiam cum Paulo, et Barnaba, Iudam, qui cognominabatur
                        Barsabas, et Silam viros primos in fratribus, </p>
                </div>
                <div n="23" type="verse">
                    <p>scribentes per manus eorum: APOSTOLI et seniores fratres, his, qui sunt
                        Antiochiae, et Syriae, et Ciliciae fratribus ex Gentibus, salutem. </p>
                </div>
                <div n="24" type="verse">
                    <p>Quoniam audivimus quia quidam ex nobis exeuntes turbaverunt vos verbis,
                        evertentes animas vestras, quibus non mandavimus: </p>
                </div>
                <div n="25" type="verse">
                    <p>placuit nobis collectis in unum, eligere viros, et mittere ad vos cum
                        charissimis nostris Barnaba, et Paulo, </p>
                </div>
                <div n="26" type="verse">
                    <p>hominibus, qui tradiderunt animas suas pro nomine Domini nostri Iesu Christi.
                    </p>
                </div>
                <div n="27" type="verse">
                    <p>Misimus ergo Iudam, et Silam, qui et ipsi vobis verbis referent eadem. </p>
                </div>
                <div n="28" type="verse">
                    <p>Visum est enim Spiritui Sancto, et nobis nihil ultra imponere vobis oneris
                        quam haec necessaria: </p>
                </div>
                <div n="29" type="verse">
                    <p>ut abstineatis vos ab immolatis simulacrorum, et sanguine, et suffocato, et
                        fornicatione, a quibus custodientes vos, bene agetis. Valete. </p>
                </div>
                <div n="30" type="verse">
                    <p>Illi ergo dimissi, descendeunt Antiochiam: et congregata multitudine
                        tradiderunt epistolam. </p>
                </div>
                <div n="31" type="verse">
                    <p>Quam cum legissent, gavisi sunt super consolatione. </p>
                </div>
                <div n="32" type="verse">
                    <p>Iudas autem, et Silas, et ipsi cum essent prophetae, verbo plurimo consolati
                        sunt fratres, et confirmaverunt. </p>
                </div>
                <div n="33" type="verse">
                    <p>Facto autem ibi aliquanto tempore, dimissi sunt cum pace a fratribus ad eos,
                        qui miserant illos. </p>
                </div>
                <div n="34" type="verse">
                    <p>Visum est autem Silae ibi remanere: Iudas autem solus abiit Ierusalem. </p>
                </div>
                <div n="35" type="verse">
                    <p>Paulus autem, et Barnabas demorabantur Antiochiae docentes, et evangelizantes
                        cum aliis pluribus verbum Domini. </p>
                </div>
                <div n="36" type="verse">
                    <p>Post aliquot autem dies, dixit ad Barnabam Paulus: Revertentes visitemus
                        fratres per universas civitates, in quibus praedicavimus verbum Domini,
                        quomodo se habeant. </p>
                </div>
                <div n="37" type="verse">
                    <p>Barnabas autem volebat secum assumere et Ioannem, qui cognominabatur Marcus.
                    </p>
                </div>
                <div n="38" type="verse">
                    <p>Paulus autem rogabat eum (ut qui discessisset ab eis de Pamphylia, et non
                        isset cum eis in opus) non debere recipi. </p>
                </div>
                <div n="39" type="verse">
                    <p>Facta est autem dissensio, ita ut discederent ab invicem, et Barnabas quidem
                        assumpto Marco navigaret Cyprum. </p>
                </div>
                <div n="40" type="verse">
                    <p>Paulus vero electo Sila profectus est, traditus gratiae Dei a fratribus. </p>
                </div>
                <div n="41" type="verse">
                    <p>Perambulabat autem Syriam, et Ciliciam, confirmans Ecclesias: praecipiens
                        custodire praecepta Apostolorum, et seniorum. </p>
                </div>
            </div>
            <div n="16" type="chapter">
                <div n="1" type="verse">
                    <p>Pervenit autem Derben, et Lystram. Et ecce discipulus quidam erat ibi nomine
                        Timotheus, filius mulieris Iudaeae fidelis, patre Gentili. </p>
                </div>
                <div n="2" type="verse">
                    <p>Huic testimonium bonum reddebant qui in Lystris erant, et Iconio fratres.
                    </p>
                </div>
                <div n="3" type="verse">
                    <p>Hunc voluit Paulus secum proficisci: et assumens circumcidit eum propter
                        Iudaeos, qui erant in illis locis. Sciebant enim omnes quod pater eius erat
                        Gentilis. </p>
                </div>
                <div n="4" type="verse">
                    <p>Cum autem pertransirent civitates, tradebant eis custodiri dogmata, quae
                        erant decreta ab Apostolis et senioribus, qui erant Ierosolymis. </p>
                </div>
                <div n="5" type="verse">
                    <p>Et Ecclesiae quidem confirmabantur fide, et abundabunt numero quotidie. </p>
                </div>
                <div n="6" type="verse">
                    <p>Transeuntes autem Phrygiam, et Galatiae regionem, vetati sunt a Spiritu
                        Sancto loqui verbum Dei in Asia. </p>
                </div>
                <div n="7" type="verse">
                    <p>Cum venissent autem in Mysiam, tentabant ire in Bithyniam: et non permisit
                        eos Spiritus Iesu. </p>
                </div>
                <div n="8" type="verse">
                    <p>Cum autem pertransissent Mysiam, descendeunt Troadem: </p>
                </div>
                <div n="9" type="verse">
                    <p>et visio per noctem Paulo ostensa est: Vir Macedo quidam erat stans, et
                        deprecans eum, et dicens: Transiens in Macedoniam, adiuva nos. </p>
                </div>
                <div n="10" type="verse">
                    <p>Ut autem visum vidit, statim quaesivimus proficisci in Macedoniam, certi
                        facti quod vocasset nos Deus evangelizare eis. </p>
                </div>
                <div n="11" type="verse">
                    <p>Navigantes autem a Troade, recto cursu venimus Samothraciam, et sequenti die
                        Neapolim: </p>
                </div>
                <div n="12" type="verse">
                    <p>et inde Philippos, quae est prima partis Macedoniae civitas, colonia. Eramus
                        autem in hac urbe diebus aliquot, conferentes. </p>
                </div>
                <div n="13" type="verse">
                    <p>Die autem Sabbatorum egressi sumus foras portam iuxta flumen, ubi videbatur
                        oratio esse: et sedentes loquebamur mulieribus, quae convenerant. </p>
                </div>
                <div n="14" type="verse">
                    <p>Et quaedam mulier nomine Lydia, purpuraria civitatis Thyatirenorum, colens
                        Deum, audivit: cuius Dominus aperuit cor intendere his, quae dicebantur a
                        Paulo. </p>
                </div>
                <div n="15" type="verse">
                    <p>Cum autem baptizata esset, et domus eius, deprecata est dicens: Si iudicastis
                        me fidelem Domino esse, introite in domum meam, et manete. Et coegit nos.
                    </p>
                </div>
                <div n="16" type="verse">
                    <p>Factum est autem euntibus nobis ad orationem, puellam quamdam habentem
                        spiritum pythonem obviare nobis, quae quaestum magnum praestabat dominis
                        suis divinando. </p>
                </div>
                <div n="17" type="verse">
                    <p>Haec subsecuta Paulum, et nos, clamabat dicens: Isti homines servi Dei
                        excelsi sunt, qui annunciant vobis viam salutis. </p>
                </div>
                <div n="18" type="verse">
                    <p>Hoc autem faciebat multis diebus. Dolens autem Paulus, et conversus, spiritui
                        dixit: Praecipio tibi in nomine Iesu Christi exire ab ea. Et exiit eadem
                        hora. </p>
                </div>
                <div n="19" type="verse">
                    <p>Videntes autem domini eius quia exivit spes quaestus eorum, apprehendentes
                        Paulum, et Silam perduxerunt in forum ad principes: </p>
                </div>
                <div n="20" type="verse">
                    <p>et offerentes eos magistratibus, dixerunt: Hi homines conturbant civitatem
                        nostram, cum sint Iudaei: </p>
                </div>
                <div n="21" type="verse">
                    <p>et annunciant morem, quem non licet nobis suscipere, neque facere, cum simus
                        Romani. </p>
                </div>
                <div n="22" type="verse">
                    <p>Et cucurrit plebs adversus eos: et magistratus, scissis tunicis eorum,
                        iusserunt eos virgis caedi. </p>
                </div>
                <div n="23" type="verse">
                    <p>Et cum multas plagas eis imposuissent, miserunt eos in carcerem,
                        praecipientes custodi ut diligenter custodiret eos. </p>
                </div>
                <div n="24" type="verse">
                    <p>Qui cum tale praeceptum accepisset, misit eos in interiorem carcerem, et
                        pedes eorum strinxit ligno. </p>
                </div>
                <div n="25" type="verse">
                    <p>Media autem nocte Paulus, et Silas orantes, laudabant Deum: et audiebant eos,
                        qui in custodia erant. </p>
                </div>
                <div n="26" type="verse">
                    <p>Subito vero terraemotus factus est magnus, ita ut moverentur fundamenta
                        carceris. Et statim aperta sunt omnia ostia: et universorum vincula soluta
                        sunt. </p>
                </div>
                <div n="27" type="verse">
                    <p>Expergefactus autem custos carceris, et videns ianuas apertas carceris,
                        evaginato gladio volebat se interficere, aestimans fugisse vinctos. </p>
                </div>
                <div n="28" type="verse">
                    <p>Clamavit autem Paulus voce magna, dicens: Nihil tibi mali feceris: universi
                        enim hic sumus. </p>
                </div>
                <div n="29" type="verse">
                    <p>Petitoque lumine, introgressus est: et tremefactus procidit Paulo et Silae ad
                        pedes: </p>
                </div>
                <div n="30" type="verse">
                    <p>et producens eos foras, ait: domini, quid me oportet facere, ut salvus fiam?
                    </p>
                </div>
                <div n="31" type="verse">
                    <p>At illi dixerunt: Crede in Dominum Iesum: et salvus eris tu, et domus tua.
                    </p>
                </div>
                <div n="32" type="verse">
                    <p>Et locuti sunt ei verbum Domini cum omnibus, qui erant in domo eius. </p>
                </div>
                <div n="33" type="verse">
                    <p>Et tollens eos in illa hora noctis, lavit plagas eorum: et baptizatus est
                        ipse, et omnis domus eius continuo. </p>
                </div>
                <div n="34" type="verse">
                    <p>Cumque perduxisset eos in domum suam, apposuit eis mensam, et laetatus est
                        cum omni domo sua credens Deo. </p>
                </div>
                <div n="35" type="verse">
                    <p>Et cum dies factus esset, miserunt magistratus lictores, dicentes: Dimitte
                        homines illos. </p>
                </div>
                <div n="36" type="verse">
                    <p>Nunciavit autem custos carceris verba haec Paulo: Quia miserunt magistratus
                        ut dimittamini, nunc igitur exeuntes, ite in pace. </p>
                </div>
                <div n="37" type="verse">
                    <p>Paulus autem dixit eis: Caesos nos publice, indemnatos, homines Romanos
                        miserunt in carcerem, et nunc occulte nos eiiciunt? Non ita: sed veniant,
                    </p>
                </div>
                <div n="38" type="verse">
                    <p>et ipsi nos eiiciant. Nunciaverunt autem magistratibus lictores verba haec.
                        Timueruntque audito quod Romani essent: </p>
                </div>
                <div n="39" type="verse">
                    <p>et venientes deprecati sunt eos, et educentes rogabant ut egrederentur de
                        urbe. </p>
                </div>
                <div n="40" type="verse">
                    <p>Exeuntes autem de carcere, introierunt ad Lydiam: et visis fratribus
                        consolati sunt eos, et profecti sunt. </p>
                </div>
            </div>
            <div n="17" type="chapter">
                <div n="1" type="verse">
                    <p>Cum autem perambulassent Amphipolim, et Apolloniam, venerunt Thessalonicam,
                        ubi erat synagoga Iudaeorum. </p>
                </div>
                <div n="2" type="verse">
                    <p>Secundum consuetudinem autem Paulus introivit ad eos, et per sabbata tria
                        disserebat eis de Scripturis, </p>
                </div>
                <div n="3" type="verse">
                    <p>adaperiens et insinuans quia Christum oportuit pati, et resurgere a mortuis:
                        et quia hic est Iesus Christus, quem ego annuncio vobis. </p>
                </div>
                <div n="4" type="verse">
                    <p>Et quidam ex eis crediderunt, et adiuncti sunt Paulo, et Silae, et de
                        colentibus, Gentilibusque multitudo magna, et mulieres nobiles non paucae.
                    </p>
                </div>
                <div n="5" type="verse">
                    <p>Zelantes autem Iudaei, assumentesque de vulgo viros quosdam malos, et turba
                        facta, concitaverunt civitatem: et assistentes domui Iasonis quaerebant eos
                        producere in populum. </p>
                </div>
                <div n="6" type="verse">
                    <p>Et cum non invenissent eos, trahebant Iasonem, et quosdam fratres ad
                        principes civitatis, clamantes: Quoniam hi, qui urbem concitant, et huc
                        venerunt, </p>
                </div>
                <div n="7" type="verse">
                    <p>quos suscepit Iason, et hi omnes contra decreta Caesaris faciunt, regem alium
                        dicentes esse, Iesum. </p>
                </div>
                <div n="8" type="verse">
                    <p>Concitaverunt autem plebem: et principes civitatis audientes haec, </p>
                </div>
                <div n="9" type="verse">
                    <p>et accepta satisfactione a Iasone, et a ceteris, dimiserunt eos. </p>
                </div>
                <div n="10" type="verse">
                    <p>Fratres vero confestim per noctem dimiserunt Paulum, et Silam in Beroeam. Qui
                        cum venissent, in synagogam Iudaeorum introierunt. </p>
                </div>
                <div n="11" type="verse">
                    <p>Hi autem erant nobiliores eorum, qui sunt Thessalonicae, qui susceperunt
                        verbum cum omni aviditate, quotidie scrutantes Scripturas, si haec ita se
                        haberent. </p>
                </div>
                <div n="12" type="verse">
                    <p>Et multi quidem crediderunt ex eis, et mulierum Gentilium honestarum, et viri
                        non pauci. </p>
                </div>
                <div n="13" type="verse">
                    <p>Cum autem cognovissent in Thessalonica Iudaei, quia et Beroeae praedicatum
                        est a Paulo verbum Dei, venerunt et illuc commoventes, et turbantes
                        multitudinem. </p>
                </div>
                <div n="14" type="verse">
                    <p>Statimque tunc Paulum dimiserunt fratres, ut iret usque ad mare: Silas autem,
                        et Timotheus remanserunt ibi. </p>
                </div>
                <div n="15" type="verse">
                    <p>Qui autem deducebant Paulum, perduxerunt eum usque Athenas, et accepto
                        mandato ab eo ad Silam, et Timotheum ut quam celeriter venirent ad illum,
                        profecti sunt. </p>
                </div>
                <div n="16" type="verse">
                    <p>Paulus autem cum Athenis eos exspectaret, incitabatur spiritus eius in ipso,
                        videns idololatriae deditam civitatem. </p>
                </div>
                <div n="17" type="verse">
                    <p>Disputabat igitur in synagoga cum Iudaeis, et colentibus, et in foro, per
                        omnes dies ad eos, qui aderant. </p>
                </div>
                <div n="18" type="verse">
                    <p>Quidam autem Epicurei, et Stoici philosophi disserebant cum eo, et quidam
                        dicebant: Quid vult seminiverbius hic, dicere? Alii vero: Novorum
                        daemoniorum videtur annunciator esse: quia Iesum, et resurrectionem
                        annunciabat eis. </p>
                </div>
                <div n="19" type="verse">
                    <p>Et apprehensum eum ad Areopagum duxerunt, dicentes: Possumus scire quae est
                        haec nova, quae a te dicitur, doctrina? </p>
                </div>
                <div n="20" type="verse">
                    <p>Nova enim quaedam infers auribus nostris: Volumus ergo scire quidnam velint
                        haec esse. </p>
                </div>
                <div n="21" type="verse">
                    <p>(Athenienses autem omnes, et advenae hospites, ad nihil aliud vacabant nisi
                        aut dicere, aut audire aliquid novi.) </p>
                </div>
                <div n="22" type="verse">
                    <p>Stans autem Paulus in medio Areopagi, ait: Viri Athenienses per omnia quasi
                        superstitiosiores vos video. </p>
                </div>
                <div n="23" type="verse">
                    <p>Praeteriens enim, et videns simulacra vestra, inveni et aram, in qua scriptum
                        erat: IGNOTO DEO. Quod ergo ignorantes colitis, hoc ego annuncio vobis. </p>
                </div>
                <div n="24" type="verse">
                    <p>Deus, qui fecit mundum, et omnia quae in eo sunt, hic caeli et terrae cum sit
                        Dominus, non in manufactis templis habitat, </p>
                </div>
                <div n="25" type="verse">
                    <p>nec manibus humanis colitur indigens aliquo, cum ipse det omnibus vitam, et
                        inspirationem, et omnia: </p>
                </div>
                <div n="26" type="verse">
                    <p>fecitque ex uno omne genus hominum inhabitare super universam faciem terrae,
                        definiens statuta tempora, et terminos habitationis eorum, </p>
                </div>
                <div n="27" type="verse">
                    <p>quaerere Deum si forte attrectent eum, aut inveniant, quam vis non longe sit
                        ab unoquoque nostrum. </p>
                </div>
                <div n="28" type="verse">
                    <p>In ipso enim vivimus, et movemur, et sumus: sicut et quidam vestrorum
                        Poetarum dixerunt: Ipsius enim et genus sumus. </p>
                </div>
                <div n="29" type="verse">
                    <p>Genus ergo cum simus Dei, non debemus aestimare auro, aut argento, aut
                        lapidi, sculpturae artis, et cogitationis hominis, Divinum esse simile. </p>
                </div>
                <div n="30" type="verse">
                    <p>Et tempora quidem huius ignorantiae despiciens Deus, nunc annunciat hominibus
                        ut omnes ubique poenitentiam agant, </p>
                </div>
                <div n="31" type="verse">
                    <p>eo quod statuit diem, in quo iudicaturus est orbem in aequitate, in viro, in
                        quo statuit, fidem praebens omnibus, suscitans eum a mortuis. </p>
                </div>
                <div n="32" type="verse">
                    <p>Cum audissent autem resurrectionem mortuorum, quidam quidem irridebant,
                        quidam vero dixerunt: Audiemus te de hoc iterum. </p>
                </div>
                <div n="33" type="verse">
                    <p>Sic Paulus exivit de medio eorum. </p>
                </div>
                <div n="34" type="verse">
                    <p>Quidam vero viri adhaerentes ei, crediderunt: in quibus et Dionysius
                        Areopagita, et mulier nomine Damaris, et alii cum eis. </p>
                </div>
            </div>
            <div n="18" type="chapter">
                <div n="1" type="verse">
                    <p>Post haec egressus ab Athenis, venit Corinthum: </p>
                </div>
                <div n="2" type="verse">
                    <p>et inveniens quemdam Iudaeum nomine Aquilam, Ponticum genere, qui nuper
                        venerat ab Italia, et Priscillam uxorem eius, (eo quod praecepisset Claudius
                        discedere omnes Iudaeos a Roma) accessit ad eos. </p>
                </div>
                <div n="3" type="verse">
                    <p>Et quia eiusdem erat artis, manebat apud eos, et operabatur: (erant autem
                        scenofactoriae artis.) </p>
                </div>
                <div n="4" type="verse">
                    <p>Et disputabat in synagoga per omne Sabbatum, interponens nomen Domini Iesu,
                        suadebatque Iudaeis, et Graecis. </p>
                </div>
                <div n="5" type="verse">
                    <p>Cum venissent autem de Macedonia Silas et Timotheus, instabat verbo Paulus,
                        testificans Iudaeis esse Christum Iesum. </p>
                </div>
                <div n="6" type="verse">
                    <p>Contradicentibus autem eis, et blasphemantibus, excutiens vestimenta sua,
                        dixit ad eos: Sanguis vester super caput vestrum: mundus ego, ex hoc ad
                        Gentes vadam. </p>
                </div>
                <div n="7" type="verse">
                    <p>Et migrans inde, intravit in domum cuiusdam, nomine Titi Iusti, colentis
                        Deum, cuius domus erat coniuncta synagogae. </p>
                </div>
                <div n="8" type="verse">
                    <p>Crispus autem archisynagogus credidit Domino cum omni domo sua: et multi
                        Corinthiorum audientes credebant, et baptizabantur. </p>
                </div>
                <div n="9" type="verse">
                    <p>Dixit autem Dominus nocte per visionem Paulo: Noli timere, sed loquere, et ne
                        taceas: </p>
                </div>
                <div n="10" type="verse">
                    <p>propter quod ego sum tecum: et nemo apponetur tibi ut noceat te: quoniam
                        populus est mihi multus in hac civitate. </p>
                </div>
                <div n="11" type="verse">
                    <p>Sedit autem ibi annum et sex menses, docens apud eos verbum Dei. </p>
                </div>
                <div n="12" type="verse">
                    <p>Gallione autem proconsule Achaiae, insurrexerunt uno animo Iudaei in Paulum,
                        et adduxerunt eum ad tribunal, </p>
                </div>
                <div n="13" type="verse">
                    <p>dicentes: Quia contra legem hic persuadet hominibus colere Deum. </p>
                </div>
                <div n="14" type="verse">
                    <p>Incipiente autem Paulo aperire os, dixit Gallio ad Iudaeos: Si quidem esset
                        iniquum aliquid, aut facinus pessimum o viri Iudaei, recte vos sustinerem.
                    </p>
                </div>
                <div n="15" type="verse">
                    <p>Si vero quaestiones sunt de verbo, et nominibus, et lege vestra, vos ipsi
                        videritis: Iudex ego horum nolo esse. </p>
                </div>
                <div n="16" type="verse">
                    <p>Et minavit eos a tribunali. </p>
                </div>
                <div n="17" type="verse">
                    <p>Apprehendentes autem omnes Sosthenem principem synagogae, percutiebant eum
                        ante tribunal: et nihil eorum Gallioni curae erat. </p>
                </div>
                <div n="18" type="verse">
                    <p>Paulus vero cum adhuc sustinuisset dies multos, fratribus valefaciens,
                        navigavit in Syriam, (et cum eo Priscilla, et Aquila) qui sibi totonderat in
                        Cenchris caput: habebat enim votum. </p>
                </div>
                <div n="19" type="verse">
                    <p>Devenitque Ephesum, et illos ibi reliquit. Ipse vero ingressus synagogam,
                        disputabat cum Iudaeis. </p>
                </div>
                <div n="20" type="verse">
                    <p>Rogantibus autem eis ut ampliori tempore maneret, non consensit, </p>
                </div>
                <div n="21" type="verse">
                    <p>sed valefaciens, et dicens, Iterum revertar ad vos Deo volente, profectus est
                        ab Epheso. </p>
                </div>
                <div n="22" type="verse">
                    <p>Et descendens Caesaream, ascendit, et salutavit Ecclesiam, et descendit
                        Antiochiam. </p>
                </div>
                <div n="23" type="verse">
                    <p>Et facto ibi aliquanto tempore, profectus est, perambulans ex ordine
                        Galaticam regionem, et Phrygiam, confirmans omnes discipulos. </p>
                </div>
                <div n="24" type="verse">
                    <p>Iudaeus autem quidam, Apollo nomine, Alexandrinus genere, vir eloquens,
                        devenit Ephesum, potens in scripturis. </p>
                </div>
                <div n="25" type="verse">
                    <p>Hic erat edoctus viam Domini: et fervens spiritu loquebatur, et docebat
                        diligenter ea, quae sunt Iesu, sciens tantum baptisma Ioannis. </p>
                </div>
                <div n="26" type="verse">
                    <p>Hic ergo coepit fiducialiter agere in synagoga. Quem cum audissent Priscilla
                        et Aquila, assumpserunt eum, et diligentius exposuerunt ei viam Domini. </p>
                </div>
                <div n="27" type="verse">
                    <p>Cum autem vellet ire Achaiam, exhortati fratres, scripserunt discipulis ut
                        susciperent eum. Qui cum venisset, contulit multum his, qui crediderant.
                    </p>
                </div>
                <div n="28" type="verse">
                    <p>Vehementer enim Iudaeos revincebat publice, ostendens per Scripturas, esse
                        Christum Iesum. </p>
                </div>
            </div>
            <div n="19" type="chapter">
                <div n="1" type="verse">
                    <p>Factum est autem, cum Apollo esset Corinthi, ut Paulus peragratis
                        superioribus partibus veniret Ephesum, et inveniret quosdam Discipulos: </p>
                </div>
                <div n="2" type="verse">
                    <p>dixitque ad eos: Si Spiritum Sanctum accepistis credentes? At illi dixerunt
                        ad eum: Sed neque si Spiritus Sanctus est, audivimus. </p>
                </div>
                <div n="3" type="verse">
                    <p>Ille vero ait: In quo ergo baptizati estis? Qui dixerunt: In Ioannis
                        baptismate. </p>
                </div>
                <div n="4" type="verse">
                    <p>Dixit autem Paulus: Ioannes baptizavit baptismo poenitentiae populum, dicens:
                        In eum, qui venturus esset post ipsum, ut crederent, hoc est, in Iesum. </p>
                </div>
                <div n="5" type="verse">
                    <p>His auditis, baptizati sunt in nomine Domini Iesu. </p>
                </div>
                <div n="6" type="verse">
                    <p>Et cum imposuisset illis manus Paulus, venit Spiritus Sanctus super eos, et
                        loquebantur linguis, et prophetabant. </p>
                </div>
                <div n="7" type="verse">
                    <p>Erant autem omnes viri fere duodecim. </p>
                </div>
                <div n="8" type="verse">
                    <p>Introgressus autem synagogam, cum fiducia loquebatur per tres menses,
                        disputans, et suadens de regno Dei. </p>
                </div>
                <div n="9" type="verse">
                    <p>Cum autem quidam indurarentur, et non crederent, maledicentes viam Domini
                        coram multitudine, discedens ab eis, segregavit discipulos, quotidie
                        disputans in schola Tyranni cuiusdam. </p>
                </div>
                <div n="10" type="verse">
                    <p>Hoc autem factum est per biennium, ita ut omnes, qui habitabant in Asia,
                        audirent verbum Domini, Iudaei atque Gentiles. </p>
                </div>
                <div n="11" type="verse">
                    <p>Virtutesque non quaslibet faciebat Deus per manum Pauli: </p>
                </div>
                <div n="12" type="verse">
                    <p>ita ut etiam super languidos deferrentur a corpore eius sudaria, et
                        semicinctia, et recedebant ab eis languores, et spiritus nequam
                        egrediebantur. </p>
                </div>
                <div n="13" type="verse">
                    <p>Tentaverunt autem quidam et de circumeuntibus Iudaeis exorcistis, invocare
                        super eos, qui habebant spiritus malos, nomen Domini Iesu, dicentes: Adiuro
                        vos per Iesum, quem Paulus praedicat. </p>
                </div>
                <div n="14" type="verse">
                    <p>Erant autem quidam Iudaei Scevae principis sacerdotum septem filii, qui hoc
                        faciebant. </p>
                </div>
                <div n="15" type="verse">
                    <p>Respondens autem spiritus nequam dixit eis: Iesum novi, et Paulum scio: vos
                        autem qui estis? </p>
                </div>
                <div n="16" type="verse">
                    <p>Et insiliens in eos homo, in quo erat daemonium pessimum, et dominatus
                        amborum, invaluit contra eos, ita ut nudi, et vulnerati effugerent de domo
                        illa. </p>
                </div>
                <div n="17" type="verse">
                    <p>Hoc autem notum factum est omnibus Iudaeis, atque Gentilibus, qui habitabant
                        Ephesi: et cecidit timor super omnes illos, et magnificabatur nomen Domini
                        Iesu. </p>
                </div>
                <div n="18" type="verse">
                    <p>Multique credentium veniebant, confitentes, et annunciantes actus suos. </p>
                </div>
                <div n="19" type="verse">
                    <p>Multi autem ex eis, qui fuerant curiosa sectati, contulerunt libros, et
                        combusserunt coram omnibus: et computatis pretiis illorum, invenerunt
                        pecuniam denariorum quinquaginta millium. </p>
                </div>
                <div n="20" type="verse">
                    <p>Ita fortiter crescebat verbum Dei, et confirmabatur. </p>
                </div>
                <div n="21" type="verse">
                    <p>His autem expletis, proposuit Paulus in Spiritu, transita Macedonia et Achaia
                        ire Ierosolymam, dicens: quoniam postquam fuero ibi, oportet me et Romam
                        videre. </p>
                </div>
                <div n="22" type="verse">
                    <p>Mittens autem in Macedoniam duos ex ministrantibus sibi, Timotheum, et
                        Erastum, ipse remansit ad tempus in Asia. </p>
                </div>
                <div n="23" type="verse">
                    <p>Facta est autem illo tempore turbatio non minima de via Domini. </p>
                </div>
                <div n="24" type="verse">
                    <p>Demetrius enim quidam nomine, argentarius, faciens aedes argenteas Dianae,
                        praestabat artificibus non modicum quaestum: </p>
                </div>
                <div n="25" type="verse">
                    <p>quos convocans, et eos, qui huiusmodi erant opifices, dixit: Viri, scitis
                        quia de hoc artificio est nobis acquisitio: </p>
                </div>
                <div n="26" type="verse">
                    <p>et videtis, et auditis quia non solum Ephesi, sed pene totius Asiae, Paulus
                        hic suadens avertit multam turbam, dicens: Quoniam non sunt dii, qui manibus
                        fiunt. </p>
                </div>
                <div n="27" type="verse">
                    <p>Non solum autem haec periclitabitur nobis pars in redargutionem venire, sed
                        et magnae Dianae templum in nihilum reputabitur, sed et destrui incipiet
                        maiestas eius, quam tota Asia, et orbis colit. </p>
                </div>
                <div n="28" type="verse">
                    <p>His auditis, repleti sunt ira, et exclamaverunt dicentes: Magna Diana
                        Ephesiorum. </p>
                </div>
                <div n="29" type="verse">
                    <p>Et impleta est civitas confusione, et impetum fecerunt uno animo in theatrum,
                        rapto Gaio, et Aristarcho Macedonibus, comitibus Pauli. </p>
                </div>
                <div n="30" type="verse">
                    <p>Paulo autem volente intrare in populum, non permiserunt discipuli. </p>
                </div>
                <div n="31" type="verse">
                    <p>Quidam autem et de Asiae principibus, qui erant amici eius, miserunt ad eum
                        rogantes ne se daret in theatrum: </p>
                </div>
                <div n="32" type="verse">
                    <p>alii autem aliud clamabant. Erat enim ecclesia confusa: et plures nesciebant
                        qua ex causa convenissent. </p>
                </div>
                <div n="33" type="verse">
                    <p>De turba autem detraxerunt Alexandrum, propellentibus eum Iudaeis. Alexander
                        autem manu silentio postulato, volebat reddere rationem populo. </p>
                </div>
                <div n="34" type="verse">
                    <p>Quem ut cognoverunt Iudaeum esse, vox facta una est omnium, quasi per horas
                        duas clamantium: Magna Diana Ephesiorum. </p>
                </div>
                <div n="35" type="verse">
                    <p>Et cum sedasset scriba turbas, dixit: Viri Ephesii, quis enim est hominum,
                        qui nesciat Ephesiorum civitatem cultricem esse magnae Dianae, Iovisque
                        prolis? </p>
                </div>
                <div n="36" type="verse">
                    <p>Cum ergo his contradici non possit, oportet vos sedatos esse, et nihil temere
                        agere. </p>
                </div>
                <div n="37" type="verse">
                    <p>Adduxistis enim homines istos, neque sacrilegos, neque blasphemantes deam
                        vestram. </p>
                </div>
                <div n="38" type="verse">
                    <p>Quod si Demetrius, et qui cum eo sunt artifices, habent adversus aliquem
                        causam, conventus forenses aguntur, et proconsules sunt, accusent invicem.
                    </p>
                </div>
                <div n="39" type="verse">
                    <p>Si quid autem alterius rei quaeritis: in legitima ecclesia poterit absolvi.
                    </p>
                </div>
                <div n="40" type="verse">
                    <p>Nam et periclitamur argui seditionis hodiernae: cum nullus obnoxius sit (de
                        quo possimus reddere rationem) concursus istius. Et cum haec dixisset,
                        dimisit ecclesiam. </p>
                </div>
            </div>
            <div n="20" type="chapter">
                <div n="1" type="verse">
                    <p>Postquam autem cessavit tumultus, vocatis Paulus discipulis, et exhortatus
                        eos, valedixit, et profectus est ut iret in Macedoniam. </p>
                </div>
                <div n="2" type="verse">
                    <p>Cum autem perambulasset partes illas, et exhortatus eos fuisset multo
                        sermone, venit ad Graeciam: </p>
                </div>
                <div n="3" type="verse">
                    <p>ubi cum fecisset menses tres, factae sunt illi insidiae a Iudaeis navigaturo
                        in Syriam: habuitque consilium ut reverteretur per Macedoniam. </p>
                </div>
                <div n="4" type="verse">
                    <p>Comitatus est autem eum Sopater Pyrrhi Beroeensis, Thessalonicensium vero
                        Aristarchus, et Secundus, et Gaius Derbeus, et Timotheus: Asiani vero
                        Tychicus, et Trophimus. </p>
                </div>
                <div n="5" type="verse">
                    <p>Hi cum praecessissent, sustinuerunt nos Troade: </p>
                </div>
                <div n="6" type="verse">
                    <p>nos vero navigavimus post dies Azymorum a Philippis, et venimus ad eos
                        Troadem in diebus quinque, ubi demorati sumus diebus septem. </p>
                </div>
                <div n="7" type="verse">
                    <p>Una autem Sabbati cum convenissemus ad frangendum panem, Paulus disputabat
                        cum eis profecturus in crastinum, protraxitque sermonem usque in mediam
                        noctem. </p>
                </div>
                <div n="8" type="verse">
                    <p>Erant autem lampades copiosae in coenaculo, ubi eramus congregati. </p>
                </div>
                <div n="9" type="verse">
                    <p>Sedens autem quidam adolescens nomine Eutychus super fenestram, cum
                        mergeretur somno gravi, disputante diu Paulo, ductus somno cecidit de tertio
                        coenaculo deorsum, et sublatus est mortuus. </p>
                </div>
                <div n="10" type="verse">
                    <p>Ad quem cum descendisset Paulus, incubuit super eum: et complexus dixit:
                        Nolite turbari, anima enim ipsius in ipso est. </p>
                </div>
                <div n="11" type="verse">
                    <p>Ascendens autem, frangensque panem, et gustans, satisque allocutus usque in
                        lucem, sic profectus est. </p>
                </div>
                <div n="12" type="verse">
                    <p>Adduxerunt autem puerum viventem, et consolati sunt non minime. </p>
                </div>
                <div n="13" type="verse">
                    <p>Nos autem ascendentes navem, navigavimus in Asson, inde suscepturi Paulum:
                        sic enim disposuerat ipse per terram iter facturus. </p>
                </div>
                <div n="14" type="verse">
                    <p>Cum autem convenisset nos in Asson, assumpto eo, venimus Mitylenen. </p>
                </div>
                <div n="15" type="verse">
                    <p>Et inde navigantes, sequenti die venimus contra Chium, et alia applicuimus
                        Samum, et sequenti die venimus Miletum. </p>
                </div>
                <div n="16" type="verse">
                    <p>Proposuerat enim Paulus transnavigare Ephesum, ne qua mora illi fieret in
                        Asia. Festinabat enim, si possibile sibi esset, ut diem Pentecostes faceret
                        Ierosolymis. </p>
                </div>
                <div n="17" type="verse">
                    <p>A Mileto autem mittens Ephesum, vocavit Maiores natu Ecclesiae. </p>
                </div>
                <div n="18" type="verse">
                    <p>Qui cum venissent ad eum, et simul essent, dixit eis: Vos scitis a prima die,
                        qua ingressus sum in Asiam, qualiter vobiscum per omne tempus fuerim, </p>
                </div>
                <div n="19" type="verse">
                    <p>serviens Domino cum omni humilitate, et lacrymis, et tentationibus, quae mihi
                        acciderunt ex insidiis Iudaeorum: </p>
                </div>
                <div n="20" type="verse">
                    <p>quo modo nihil subtraxerim utilium, quominus annunciarem vobis, et docerem
                        vos publice, et per domos, </p>
                </div>
                <div n="21" type="verse">
                    <p>testificans Iudaeis, atque Gentilibus in Deum poenitentiam, et fidem in
                        Dominum nostrum Iesum Christum. </p>
                </div>
                <div n="22" type="verse">
                    <p>Et nunc ecce alligatus ego spiritu, vado in Ierusalem: quae in ea ventura
                        sint mihi, ignorans: </p>
                </div>
                <div n="23" type="verse">
                    <p>nisi quod Spiritus Sanctus per omnes civitates mihi protestatur, dicens:
                        quoniam vincula, et tribulationes Ierosolymis me manent. </p>
                </div>
                <div n="24" type="verse">
                    <p>Sed nihil horum vereor: nec facio animam meam pretiosiorem quam me, dum modo
                        consummem cursum meum, et ministerium verbi, quod accepi a Domino Iesu,
                        testificari Evangelium gratiae Dei. </p>
                </div>
                <div n="25" type="verse">
                    <p>Et nunc ecce ego scio quia amplius non videbitis faciem meam vos omnes, per
                        quos transivi praedicans regnum Dei. </p>
                </div>
                <div n="26" type="verse">
                    <p>Quapropter contestor vos hodierna die, quia mundus sum a sanguine omnium.
                    </p>
                </div>
                <div n="27" type="verse">
                    <p>Non enim subterfugi, quominus annunciarem omne consilium Dei vobis. </p>
                </div>
                <div n="28" type="verse">
                    <p>Attendite vobis, et universo gregi, in quo vos Spiritus Sanctus posuit
                        Episcopos regere Ecclesiam Dei, quam acquisivit sanguine suo. </p>
                </div>
                <div n="29" type="verse">
                    <p>Ego scio quoniam intrabunt post discessionem meam lupi rapaces in vos, non
                        parcentes gregi. </p>
                </div>
                <div n="30" type="verse">
                    <p>Et ex vobis ipsis exurgent viri loquentes perversa, ut abducant discipulos
                        post se. </p>
                </div>
                <div n="31" type="verse">
                    <p>Propter quod vigilate memoria retinentes: quoniam per triennium nocte et die
                        non cessavi, cum lacrymis monens unumquemque vestrum. </p>
                </div>
                <div n="32" type="verse">
                    <p>Et nunc commendo vos Deo, et verbo gratiae ipsius, qui potens est aedificare,
                        et dare hereditatem in sanctificatis omnibus. </p>
                </div>
                <div n="33" type="verse">
                    <p>Argentum, et aurum, aut vestem nullius concupivi, </p>
                </div>
                <div n="34" type="verse">
                    <p>sicut ipsi scitis: quoniam ad ea, quae mihi opus erant, et his, qui mecum
                        sunt, ministraverunt manus istae. </p>
                </div>
                <div n="35" type="verse">
                    <p>Omnia ostendi vobis, quoniam sic laborantes, oportet suscipere infirmos, ac
                        meminisse verbi Domini Iesu, quoniam ipse dixit: Beatius est magis dare,
                        quam accipere. </p>
                </div>
                <div n="36" type="verse">
                    <p>Et cum haec dixisset, positis genibus suis oravit cum omnibus illis. </p>
                </div>
                <div n="37" type="verse">
                    <p>Magnus autem fletus factus est omnium: et procumbentes super collum Pauli,
                        osculabantur eum, </p>
                </div>
                <div n="38" type="verse">
                    <p>dolentes maxime in verbo, quod dixerat, quoniam amplius faciem eius non
                        essent visuri. Et deducebant eum ad navem. </p>
                </div>
            </div>
            <div n="21" type="chapter">
                <div n="1" type="verse">
                    <p>Cum autem factum esset ut navigaremus abstracti ab eis, recto cursu venimus
                        Coum, et sequenti die Rhodum, et inde Pataram. </p>
                </div>
                <div n="2" type="verse">
                    <p>Et cum invenissemus navem transfretantem in Phoenicen, ascendentes
                        navigavimus. </p>
                </div>
                <div n="3" type="verse">
                    <p>Cum apparuissemus autem Cypro, relinquentes eam ad sinistram, navigavimus in
                        Syriam, et venimus Tyrum: ibi enim navis expositura erat onus. </p>
                </div>
                <div n="4" type="verse">
                    <p>Inventis autem discipulis, mansimus ibi diebus septem: qui Paulo dicebant per
                        Spiritum ne ascenderet Ierosolymam. </p>
                </div>
                <div n="5" type="verse">
                    <p>Et expletis diebus profecti ibamus, deducentibus nos omnibus cum uxoribus, et
                        filiis usque foras civitatem: et positis genibus in littore, oravimus. </p>
                </div>
                <div n="6" type="verse">
                    <p>Et cum valefecissemus invicem, ascendimus navem: illi autem redierunt in sua.
                    </p>
                </div>
                <div n="7" type="verse">
                    <p>Nos vero navigatione expleta a Tyro descendimus Ptolemaidam: et salutatis
                        fratribus, mansimus die una apud illos. </p>
                </div>
                <div n="8" type="verse">
                    <p>Alia autem die profecti, venimus Caesaream. Et intrantes domum Philippi
                        evangelistae, qui erat unus de septem, mansimus apud eum. </p>
                </div>
                <div n="9" type="verse">
                    <p>Huic autem erant quattuor filiae virgines prophetantes. </p>
                </div>
                <div n="10" type="verse">
                    <p>Et cum moraremur per dies aliquot, supervenit quidam a Iudaea propheta,
                        nomine Agabus. </p>
                </div>
                <div n="11" type="verse">
                    <p>Is cum venisset ad nos, tulit zonam Pauli: et alligans sibi pedes, et manus
                        dixit: Haec dicit Spiritus Sanctus: Virum, cuius est zona haec, sic
                        alligabunt in Ierusalem Iudaei, et tradent in manus Gentium. </p>
                </div>
                <div n="12" type="verse">
                    <p>Quod cum audissemus, rogabamus nos, et qui loci illius erant, ne ascenderet
                        Ierosolymam. </p>
                </div>
                <div n="13" type="verse">
                    <p>Tunc respondit Paulus, et dixit: Quid facitis flentes, et affligentes cor
                        meum? Ego enim non solum alligari, sed et mori in Ierusalem paratus sum
                        propter nomen Domini Iesu. </p>
                </div>
                <div n="14" type="verse">
                    <p>Et cum ei suadere non possemus, quievimus, dicentes: Domini voluntas fiat.
                    </p>
                </div>
                <div n="15" type="verse">
                    <p>Post dies autem istos praeparati, ascendebamus in Ierusalem. </p>
                </div>
                <div n="16" type="verse">
                    <p>Venerunt autem et ex discipulis a Caesarea nobiscum, adducentes secum apud
                        quem hospitaremur Mnasonem quendam Cyprium, antiquum discipulum. </p>
                </div>
                <div n="17" type="verse">
                    <p>Et cum venissemus Ierosolymam, libenter exceperunt nos fratres. </p>
                </div>
                <div n="18" type="verse">
                    <p>Sequenti autem die introibat Paulus nobiscum ad Iacobum, omnesque collecti
                        sunt seniores. </p>
                </div>
                <div n="19" type="verse">
                    <p>Quos cum salutasset, narrabat per singula, quae Deus fecisset in Gentibus per
                        ministerium ipsius. </p>
                </div>
                <div n="20" type="verse">
                    <p>At illi cum audissent, magnificabant Deum, dixeruntque ei: Vides frater, quot
                        millia sunt in Iudaeis, qui crediderunt, et omnes aemulatores sunt legis.
                    </p>
                </div>
                <div n="21" type="verse">
                    <p>Audierunt autem de te quia discessionem doceas a Moyse eorum, qui per Gentes
                        sunt, Iudaeorum: dicens non debere eos circumcidere filios suos, neque
                        secundum consuetudinem ingredi. </p>
                </div>
                <div n="22" type="verse">
                    <p>Quid ergo est? Utique oportet convenire multitudinem: audient enim te
                        supervenisse. </p>
                </div>
                <div n="23" type="verse">
                    <p>Hoc ergo fac quod tibi dicimus: Sunt nobis viri quattuor, votum habentes
                        super se. </p>
                </div>
                <div n="24" type="verse">
                    <p>His assumptis, sanctifica te cum illis: et impende in illis ut radant capita:
                        et scient omnes quia quae de te audierunt, falsa sunt, sed ambulas et ipse
                        custodiens legem. </p>
                </div>
                <div n="25" type="verse">
                    <p>De his autem, qui crediderunt ex Gentibus, nos scripsimus iudicantes ut
                        abstineant se ab idolis, immolato, et sanguine, et suffocato, et
                        fornicatione. </p>
                </div>
                <div n="26" type="verse">
                    <p>Tunc Paulus, assumptis viris, postera die purificatus cum illis intravit in
                        templum, annuncians expletionem dierum purificationis, donec offerretur pro
                        unoquoque eorum oblatio. </p>
                </div>
                <div n="27" type="verse">
                    <p>Dum autem septem dies consummarentur, hi, qui de Asia erant, Iudaei, cum
                        vidissent eum in templo, concitaverunt omnem populum, et iniecerunt ei
                        manus, clamantes: </p>
                </div>
                <div n="28" type="verse">
                    <p>Viri Israelitae, adiuvate: hic est homo, qui adversus populum, et legem, et
                        locum hunc, omnes ubique docens, insuper et Gentiles induxit in templum, et
                        violavit sanctum locum istum. </p>
                </div>
                <div n="29" type="verse">
                    <p>Viderant enim Trophimum Ephesium in civitate cum ipso, quem aestimaverunt
                        quoniam in templum introduxisset Paulus. </p>
                </div>
                <div n="30" type="verse">
                    <p>Commotaque est civitas tota, et facta est concursio populi. Et apprehendentes
                        Paulum, trahebant eum extra templum: et statim clausae sunt ianuae. </p>
                </div>
                <div n="31" type="verse">
                    <p>Quaerentibus autem eum occidere, nunciatum est Tribuno cohortis: Quia tota
                        confunditur Ierusalem. </p>
                </div>
                <div n="32" type="verse">
                    <p>Qui statim assumptis militibus, et centurionibus, decurrit ad illos. Qui cum
                        vidissent Tribunum, et milites, cessaverunt percutere Paulum. </p>
                </div>
                <div n="33" type="verse">
                    <p>Tunc accedens Tribunus apprehendit eum, et iussit eum alligari catenis
                        duabus: et interrogabat quis esset, et quid fecisset. </p>
                </div>
                <div n="34" type="verse">
                    <p>Alii autem aliud clamabant in turba. Et cum non posset certum cognoscere prae
                        tumultu, iussit duci eum in castra. </p>
                </div>
                <div n="35" type="verse">
                    <p>Et cum venisset ad gradus, contigit ut portaretur a militibus propter vim
                        populi. </p>
                </div>
                <div n="36" type="verse">
                    <p>Sequebatur enim multitudo populi, clamans: Tolle eum! </p>
                </div>
                <div n="37" type="verse">
                    <p>Et cum coepisset induci in castra Paulus, dicit Tribuno: Si licet mihi loqui
                        aliquid ad te? Qui dixit: Graece nosti? </p>
                </div>
                <div n="38" type="verse">
                    <p>Nonne tu es aegyptius, qui ante hos dies tumultum concitasti, et eduxisti in
                        desertum quattuor millia virorum sicariorum? </p>
                </div>
                <div n="39" type="verse">
                    <p>Et dixit ad eum Paulus: Ego homo sum quidem Iudaeus a Tarso Ciliciae, non
                        ignotae civitatis municeps. Rogo autem te, permitte mihi loqui ad populum.
                    </p>
                </div>
                <div n="40" type="verse">
                    <p>Et cum ille permisisset, Paulus stans in gradibus, annuit manu ad plebem, et
                        magno silentio facto, allocutus est lingua Hebraea, dicens: </p>
                </div>
            </div>
            <div n="22" type="chapter">
                <div n="1" type="verse">
                    <p>Viri fratres, et patres, audite quam ad vos nunc reddo rationem. </p>
                </div>
                <div n="2" type="verse">
                    <p>Cum audissent autem quia Hebraea lingua loqueretur ad illos, magis
                        praestiterunt silentium. </p>
                </div>
                <div n="3" type="verse">
                    <p>Et dicit: Ego sum vir Iudaeus, natus in Tarso Ciliciae, nutritus autem in
                        ista civitate, secus pedes Gamaliel eruditus iuxta veritatem paternae legis,
                        aemulator legis, sicut et vos omnes estis hodie: </p>
                </div>
                <div n="4" type="verse">
                    <p>qui hanc viam persecutus sum usque ad mortem, alligans et tradens in
                        custodias viros ac mulieres, </p>
                </div>
                <div n="5" type="verse">
                    <p>sicut princeps sacerdotum mihi testimonium reddit, et omnes maiores natu, a
                        quibus et epistolas accipiens ad fratres Damascum pergebam, ut adducerem
                        inde vinctos in Ierusalem ut punirentur. </p>
                </div>
                <div n="6" type="verse">
                    <p>Factum est autem, eunte me, et appropinquante Damasco media die, subito de
                        caelo circumfulsit me lux copiosa: </p>
                </div>
                <div n="7" type="verse">
                    <p>et decidens in terram, audivi vocem dicentem mihi: Saule, Saule, quid me
                        persequeris? </p>
                </div>
                <div n="8" type="verse">
                    <p>Ego autem respondi: Quis es Domine? Dixitque ad me: Ego sum Iesus Nazarenus,
                        quem tu persequeris. </p>
                </div>
                <div n="9" type="verse">
                    <p>Et qui mecum erant, lumen quidem viderunt, vocem autem non audierunt eius,
                        qui loquebatur mecum. </p>
                </div>
                <div n="10" type="verse">
                    <p>Et dixi: Quid faciam, Domine? Dominus autem dixit ad me: Surgens vade
                        Damascum: et ibi tibi dicetur de omnibus, quae te oporteat facere. </p>
                </div>
                <div n="11" type="verse">
                    <p>Et cum non viderem prae claritate luminis illius, ad manum deductus a
                        comitibus, veni Damascum. </p>
                </div>
                <div n="12" type="verse">
                    <p>Ananias autem quidam, vir secundum legem testimonium habens ab omnibus
                        cohabitantibus Iudaeis, </p>
                </div>
                <div n="13" type="verse">
                    <p>veniens ad me, et astans dixit mihi: Saule frater respice. Et ego eadem hora
                        respexi in eum. </p>
                </div>
                <div n="14" type="verse">
                    <p>At ille dixit: Deus patrum nostrorum praeordinavit te, ut cognosceres
                        voluntatem eius, et videres Iustum, et audires vocem ex ore eius: </p>
                </div>
                <div n="15" type="verse">
                    <p>quia eris testis illius ad omnes homines eorum, quae vidisti, et audisti.
                    </p>
                </div>
                <div n="16" type="verse">
                    <p>Et nunc quid moraris? Exurge, et baptizare, et ablue peccata tua invocato
                        nomine ipsius. </p>
                </div>
                <div n="17" type="verse">
                    <p>Factum est autem revertenti mihi in Ierusalem, et oranti in templo, fieri me
                        in stupore mentis, </p>
                </div>
                <div n="18" type="verse">
                    <p>et videre illum dicentem mihi: Festina, et exi velociter ex Ierusalem:
                        quoniam non recipient testimonium tuum de me. </p>
                </div>
                <div n="19" type="verse">
                    <p>Et ego dixi: Domine ipsi sciunt quia ego eram concludens in carcerem, et
                        caedans per synagogas eos, qui credebant in te: </p>
                </div>
                <div n="20" type="verse">
                    <p>et cum funderetur sanguis Stephani testis tui, ego astabam, et consentiebam,
                        et custodiebam vestimenta interficientium illum. </p>
                </div>
                <div n="21" type="verse">
                    <p>Et dixit ad me: Vade quoniam ego in nationes longe mittam te. </p>
                </div>
                <div n="22" type="verse">
                    <p>Audiebant autem eum usque ad hoc verbum, et levaverunt vocem suam dicentes:
                        Tolle de terra huiusmodi: non enim fas est eum vivere. </p>
                </div>
                <div n="23" type="verse">
                    <p>Vociferantibus autem eis, et proiicientibus vestimenta sua, et pulverem
                        iactantibus in aerem, </p>
                </div>
                <div n="24" type="verse">
                    <p>iussit Tribunus induci eum in castra, et flagellis caedi, et torqueri eum, ut
                        sciret propter quam causam sic acclamarent ei. </p>
                </div>
                <div n="25" type="verse">
                    <p>Et cum astrinxissent eum loris, dicit astanti sibi Centurioni Paulus: Si
                        hominem Romanum, et indemnatum licet vobis flagellare? </p>
                </div>
                <div n="26" type="verse">
                    <p>Quo audito, Centurio accessit ad Tribunum, et nunciavit ei, dicens: Quid
                        acturus es? Hic enim homo civis Romanus est. </p>
                </div>
                <div n="27" type="verse">
                    <p>Accedens autem Tribunus, dixit illi: Dic mihi si tu Romanus es? At ille
                        dixit: Etiam. </p>
                </div>
                <div n="28" type="verse">
                    <p>Et respondit Tribunus: Ego multa summa civilitatem hanc consecutus sum. Et
                        Paulus ait: Ego autem et natus sum. </p>
                </div>
                <div n="29" type="verse">
                    <p>Protinus ergo discesserunt ab illo, qui eum torturi erant. Tribunus quoque
                        timuit postquam rescivit, quia civis Romanus esset, et quia alligasset eum.
                    </p>
                </div>
                <div n="30" type="verse">
                    <p>Postera autem die volens scire diligentius qua ex causa accusaretur a
                        Iudaeis, solvit eum, et iussit sacerdotes convenire, et omne concilium, et
                        producens Paulum, statuit inter illos. </p>
                </div>
            </div>
            <div n="23" type="chapter">
                <div n="1" type="verse">
                    <p>Intendens autem in concilium Paulus ait: Viri fratres, ego omni conscientia
                        bona conversatus sum ante Deum usque in hodiernum diem. </p>
                </div>
                <div n="2" type="verse">
                    <p>Princeps autem sacerdotum Ananias praecepit astantibus sibi percutere os
                        eius. </p>
                </div>
                <div n="3" type="verse">
                    <p>Tunc Paulus dixit ad eum: Percutiet te Deus, paries dealbate. Et tu sedens
                        iudicas me secundum legem, et contra legem iubes me percuti? </p>
                </div>
                <div n="4" type="verse">
                    <p>Et qui astabant dixerunt: Summum sacerdotem Dei maledicis. </p>
                </div>
                <div n="5" type="verse">
                    <p>Dixit autem Paulus: Nesciebam fratres quia princeps est sacerdotum. Scriptum
                        est enim: Principem populi tui non maledices. </p>
                </div>
                <div n="6" type="verse">
                    <p>Sciens autem Paulus quia una pars esset Sadducaeorum, et altera Pharisaeorum,
                        exclamavit in concilio: Viri fratres, ego Pharisaeus sum, filius
                        Pharisaeorum, de spe et resurrectione mortuorum ego iudicor. </p>
                </div>
                <div n="7" type="verse">
                    <p>Et cum haec dixisset, facta est dissensio inter Pharisaeos, et Sadducaeos, et
                        soluta est multitudo. </p>
                </div>
                <div n="8" type="verse">
                    <p>Sadducaei enim dicunt, non esse resurrectionem, neque Angelum, neque
                        spiritum: Pharisaei autem utraque confitentur. </p>
                </div>
                <div n="9" type="verse">
                    <p>Factus est autem clamor magnus. Et surgentes quidam Pharisaeorum, pugnabant,
                        dicentes: Nihil mali invenimus in homine isto: quid si spiritus locutus est
                        ei, aut angelus? </p>
                </div>
                <div n="10" type="verse">
                    <p>Et cum magna dissensio facta esset, timens Tribunus ne discerperetur Paulus
                        ab ipsis, iussit milities descendere, et rapere eum de medio eorum, ac
                        deducere eum in castra. </p>
                </div>
                <div n="11" type="verse">
                    <p>Sequenti autem nocte assistens ei Dominus, ait: Constans esto: sicut enim
                        testificatus es de me in Ierusalem, sic te oportet et Romae testificari.
                    </p>
                </div>
                <div n="12" type="verse">
                    <p>Facta autem die collegerunt se quidam ex Iudaeis, et devoverunt se dicentes,
                        neque manducaturos, neque bibaturos donec occiderent Paulum. </p>
                </div>
                <div n="13" type="verse">
                    <p>Erant autem plus quam quadraginta viri, qui hanc coniurationem fecerant: </p>
                </div>
                <div n="14" type="verse">
                    <p>qui accesserunt ad principes sacerdotum, et seniores, et dixerunt: Devotione
                        devovimus nos nihil gustaturos, donec occidamus Paulum. </p>
                </div>
                <div n="15" type="verse">
                    <p>Nunc ergo vos notum facite Tribuno cum concilio, ut producat illum ad vos,
                        tamquam aliquid certius cognituri de eo. Nos vero prius quam appropiet,
                        parati sumus interficere illum. </p>
                </div>
                <div n="16" type="verse">
                    <p>Quod cum audisset filius sororis Pauli insidias, venit, et intravit in
                        castra, nunciavitque Paulo. </p>
                </div>
                <div n="17" type="verse">
                    <p>Vocans autem Paulus ad se unum ex Centurionibus, ait: Adolescentem hunc
                        perduc ad Tribunum, habet enim aliquid indicare illi. </p>
                </div>
                <div n="18" type="verse">
                    <p>Et ille quidem assumens eum duxit ad Tribunum, et ait: Vinctus Paulus rogavit
                        me hunc adolescentem perducere ad te, habentem aliquid loqui tibi. </p>
                </div>
                <div n="19" type="verse">
                    <p>Apprehendens autem Tribunus manum illius, secessit cum eo seorsum, et
                        interrogavit illum: Quid est, quod habes indicare mihi? </p>
                </div>
                <div n="20" type="verse">
                    <p>Ille autem dixit: Iudaeis convenit rogare te, ut crastina die producas Paulum
                        in concilium, quasi aliquid certius inquisituri sint de illo: </p>
                </div>
                <div n="21" type="verse">
                    <p>tu vero ne credideris illis, insidiantur enim ei ex eis viri amplius quam
                        quadraginta, qui se devoverunt non manducare, neque bibere donec
                        interficiant eum: et nunc parati sunt, exspectantes promissum tuum. </p>
                </div>
                <div n="22" type="verse">
                    <p>Tribunus igitur dimisit adolescentem, praecipiens ne cui loqueretur quoniam
                        haec nota sibi fecisset. </p>
                </div>
                <div n="23" type="verse">
                    <p>Et vocatis duobus Centurionibus, dixit illis: Parate milites ducentos ut eant
                        usque Caesaream, et equites septuaginta, et lancearios ducentos a tertia
                        hora noctis: </p>
                </div>
                <div n="24" type="verse">
                    <p>et iumenta praeparate ut imponentes Paulum, salvum perducerent ad Felicem
                        praesidem. </p>
                </div>
                <div n="25" type="verse">
                    <p>Timuit enim ne forte raperent eum Iudaei, et occiderent, et ipse postea
                        calumniam sustineret, tamquam accepturus pecuniam, </p>
                </div>
                <div n="26" type="verse">
                    <p>scribens epistolam continentem haec: CLAUDIUS Lysias optimo Praesidi, Felici
                        salutem. </p>
                </div>
                <div n="27" type="verse">
                    <p>Virum hunc comprehensum a Iudaeis, et incipientem interfici ab eis,
                        superveniens cum exercitu eripui, cognito quia Romanus est: </p>
                </div>
                <div n="28" type="verse">
                    <p>Volensque scire causam, quam obiiciebant illi, deduxi eum in concilium eorum.
                    </p>
                </div>
                <div n="29" type="verse">
                    <p>Quem inveni accusari de quaestionibus legis ipsorum, nihil vero dignum morte
                        aut vinculis habentem criminis. </p>
                </div>
                <div n="30" type="verse">
                    <p>Et cum mihi perlatum esset de insidiis, quas paraverant illi, misi eum ad te:
                        denuncians et accusatoribus ut dicant apud te, Vale. </p>
                </div>
                <div n="31" type="verse">
                    <p>Milites ergo secundum praeceptum sibi, assumentes Paulum, duxerunt per noctem
                        in Antipatridem. </p>
                </div>
                <div n="32" type="verse">
                    <p>Et postera die dimissis equitibus ut cum eo irent, reversi sunt ad castra.
                    </p>
                </div>
                <div n="33" type="verse">
                    <p>Qui cum venissent Caesaream, et tradidissent epistolam praesidi, statuerunt
                        ante illum et Paulum. </p>
                </div>
                <div n="34" type="verse">
                    <p>Cum legisset autem, et interrogasset de qua provincia esset: et cognoscens
                        quia de Cilicia, </p>
                </div>
                <div n="35" type="verse">
                    <p>Audiam te, inquit, cum accusatores tui venerint. Iussitque in praetorio
                        Herodis custodiri eum. </p>
                </div>
            </div>
            <div n="24" type="chapter">
                <div n="1" type="verse">
                    <p>Post quinque autem dies descendit princeps sacerdotum, Ananias, cum
                        senioribus quibusdam, et Tertullo quodam oratore, qui adierunt praesidem
                        adversus Paulum. </p>
                </div>
                <div n="2" type="verse">
                    <p>Et citato Paulo coepit accusare Tertullus, dicens: Cum in multa pace agamus
                        per te, et multa corrigantur per tuam providentiam; </p>
                </div>
                <div n="3" type="verse">
                    <p>semper et ubique suscipimus, optime Felix, cum omni gratiarum actione. </p>
                </div>
                <div n="4" type="verse">
                    <p>Ne diutius autem te protraham, oro, breviter audias nos pro tua clementia.
                    </p>
                </div>
                <div n="5" type="verse">
                    <p>Invenimus hunc hominem pestiferum, et concitantem seditiones omnibus Iudaeis
                        in universo orbe, et auctorem seditionis sectae Nazarenorum: </p>
                </div>
                <div n="6" type="verse">
                    <p>qui etiam templum violare conatus est, quem et apprehensum voluimus secundum
                        legem nostram iudicare. </p>
                </div>
                <div n="7" type="verse">
                    <p>Superveniens autem Tribunus Lysias, cum vi magna eripuit eum de manibus
                        nostris, </p>
                </div>
                <div n="8" type="verse">
                    <p>iubens accusatores eius ad te venire: a quo poteris ipse iudicans, de omnibus
                        istis cognoscere, de quibus nos accusamus eum. </p>
                </div>
                <div n="9" type="verse">
                    <p>Adiecerunt autem et Iudaei, dicentes haec ita se habere. </p>
                </div>
                <div n="10" type="verse">
                    <p>Respondit autem Paulus, (annuente sibi praeside dicere): Ex multis annis te
                        esse iudicem genti huic sciens, bono animo pro me satisfaciam. </p>
                </div>
                <div n="11" type="verse">
                    <p>Potes enim cognoscere quia non plus sunt mihi dies quam duodecim, ex quo
                        ascendi adorare in Ierusalem: </p>
                </div>
                <div n="12" type="verse">
                    <p>et neque in templo invenerunt me cum aliquo disputantem, aut concursum
                        facientem turbae, neque in synagogis, neque in civitate: </p>
                </div>
                <div n="13" type="verse">
                    <p>neque probare possunt tibi de quibus nunc me accusant. </p>
                </div>
                <div n="14" type="verse">
                    <p>Confiteor autem hoc tibi, quod secundum sectam, quam dicunt haeresim, sic
                        deservio Patri, et Deo meo, credens omnibus, quae in Lege, et Prophetis
                        scripta sunt: </p>
                </div>
                <div n="15" type="verse">
                    <p>spem habens in Deum, quam et hi ipsi expectant, resurrectionem futuram
                        iustorum, et iniquorum. </p>
                </div>
                <div n="16" type="verse">
                    <p>In hoc et ipse studeo sine offendiculo conscientiam habere ad Deum, et ad
                        homines semper. </p>
                </div>
                <div n="17" type="verse">
                    <p>Post annos autem plures eleemosynas facturus in gentem meam, veni, et
                        oblationes, et vota, </p>
                </div>
                <div n="18" type="verse">
                    <p>in quibus invenerunt me purificatum in templo: non cum turba, neque cum
                        tumultu. </p>
                </div>
                <div n="19" type="verse">
                    <p>Quidam autem ex Asia Iudaei, quos oportebat apud te praesto esse, et
                        accusare, si quid haberent adversum me: </p>
                </div>
                <div n="20" type="verse">
                    <p>aut hi ipsi dicant si quid invenerunt in me iniquitatis cum stem in concilio,
                    </p>
                </div>
                <div n="21" type="verse">
                    <p>nisi de una hac solummodo voce, qua clamavi inter eos stans: Quoniam de
                        resurrectione mortuorum ego iudicor hodie a vobis. </p>
                </div>
                <div n="22" type="verse">
                    <p>Distulit autem illos Felix, certissime sciens de via hac, dicens: Cum
                        Tribunus Lysias descenderit, audiam vos. </p>
                </div>
                <div n="23" type="verse">
                    <p>Iussitque Centurioni custodire eum, et habere requiem, nec quemquam de suis
                        prohibere ministrare ei. </p>
                </div>
                <div n="24" type="verse">
                    <p>Post aliquot autem dies veniens Felix cum Drusilla uxore sua, quae erat
                        Iudaea, vocavit Paulum, et audivit ab eo fidem, quae est in Christum Iesum.
                    </p>
                </div>
                <div n="25" type="verse">
                    <p>Disputante autem illo de iustitia, et castitate, et de iudicio futuro,
                        tremefactus Felix respondit: Quod nunc attinet, vade: tempore autem
                        opportuno accersam te: </p>
                </div>
                <div n="26" type="verse">
                    <p>simul et sperans, quod pecunia ei daretur a Paulo, propter quod et frequenter
                        accersens eum, loquebatur cum eo. </p>
                </div>
                <div n="27" type="verse">
                    <p>Biennio autem expleto, accepit successorem Felix Portium Festum. Volens autem
                        gratiam praestare Iudaeis Felix, reliquit Paulum vinctum. </p>
                </div>
            </div>
            <div n="25" type="chapter">
                <div n="1" type="verse">
                    <p>Festus ergo cum venisset in provinciam, post triduum ascendit Ierosolymam a
                        Caesarea. </p>
                </div>
                <div n="2" type="verse">
                    <p>Adieruntque eum principes sacerdotum, et primi Iudaeorum adversus Paulum: et
                        rogabant eum, </p>
                </div>
                <div n="3" type="verse">
                    <p>postulantes gratiam adversus eum, ut iuberet perduci eum in Ierusalem,
                        insidias tendentes ut interficerent eum in via. </p>
                </div>
                <div n="4" type="verse">
                    <p>Festus autem respondit servari Paulum in Caesarea: se autem maturius
                        profecturum. </p>
                </div>
                <div n="5" type="verse">
                    <p>Qui ergo in vobis (ait) potentes sunt, descendentes simul, si quod est in
                        viro crimen, accusent eum. </p>
                </div>
                <div n="6" type="verse">
                    <p>Demoratus autem inter eos dies non amplius quam octo, aut decem, descendit
                        Caesaream, et altera die sedit pro tribunali, et iussit Paulum adduci. </p>
                </div>
                <div n="7" type="verse">
                    <p>Qui cum perductus esset, circumsteterunt eum, qui ab Ierosolyma descenderant
                        Iudaei, multas, et graves causas obiicientes, quas non poterant probare.
                    </p>
                </div>
                <div n="8" type="verse">
                    <p>Paulo rationem reddente: Quoniam neque in legem Iudaeorum, neque in templum,
                        neque in Caesarem quidquam peccavi. </p>
                </div>
                <div n="9" type="verse">
                    <p>Festus autem volens gratiam praestare Iudaeis, respondens Paulo, dixit: Vis
                        Ierosolymam ascendere, et ibi de his iudicari apud me? </p>
                </div>
                <div n="10" type="verse">
                    <p>Dixit autem Paulus: Ad tribunal Caesaris sto, ibi me oportet iudicari:
                        Iudaeis non nocui, sicut tu melius nosti. </p>
                </div>
                <div n="11" type="verse">
                    <p>Si enim nocui, aut dignum morte aliquid feci, non recuso mori: si vero nihil
                        est eorum, quae hi accusant me, nemo potest me illis donare. Caesarem
                        appello. </p>
                </div>
                <div n="12" type="verse">
                    <p>Tunc Festus cum concilio locutus, respondit: Caesarem appellasti, ad Caesarem
                        ibis. </p>
                </div>
                <div n="13" type="verse">
                    <p>Et cum dies aliquot transacti essent: Agrippa rex, et Bernice descenderunt
                        Caesaream ad salutandum Festum. </p>
                </div>
                <div n="14" type="verse">
                    <p>Et cum dies plures ibi demorarentur, Festus regi indicavit de Paulo, dicens:
                        Vir quidam est derelictus a Felice vinctus, </p>
                </div>
                <div n="15" type="verse">
                    <p>de quo cum essem Ierosolymis, adierunt me principes sacerdotum, et seniores
                        Iudaeorum, postulantes adversus illum damnationem. </p>
                </div>
                <div n="16" type="verse">
                    <p>Ad quos respondi: Quia non est Romanis consuetudo damnare aliquem hominem
                        prius quam is, qui accusatur, praesentes habeat accusatores, locumque
                        defendendi accipiat ad abluenda crimina. </p>
                </div>
                <div n="17" type="verse">
                    <p>Cum ergo huc convenissent sine ulla dilatione, sequenti die sedens pro
                        tribunali, iussi adduci virum. </p>
                </div>
                <div n="18" type="verse">
                    <p>De quo, cum stetissent accusatores, nullam causam deferebant, de quibus ego
                        suspicabar malum: </p>
                </div>
                <div n="19" type="verse">
                    <p>Quaestiones vero quasdam de sua superstitione habebant adversus eum, et de
                        quodam Iesu defuncto, quem affirmabat Paulus vivere. </p>
                </div>
                <div n="20" type="verse">
                    <p>Haesitans autem ego de huiusmodi quaestione, dicebam si vellet ire
                        Ierosolymam, et ibi iudicari de istis. </p>
                </div>
                <div n="21" type="verse">
                    <p>Paulo autem appellante ut servaretur ad Augusti cognitionem, iussi servari
                        eum, donec mittam eum ad Caesarem. </p>
                </div>
                <div n="22" type="verse">
                    <p>Agrippa autem dixit ad Festum: Volebam et ipse hominem audire. Cras, inquit,
                        audies eum. </p>
                </div>
                <div n="23" type="verse">
                    <p>Altera autem die cum venisset Agrippa, et Bernice cum multa ambitione, et
                        introissent in auditorium cum Tribunis, et viris principalibus civitatis,
                        iubente Festo, adductus est Paulus. </p>
                </div>
                <div n="24" type="verse">
                    <p>Et dicit Festus: Agrippa rex, et omnes, qui simul adestis nobiscum viri,
                        videtis hunc, de quo omnis multitudo Iudaeorum interpellavit me Ierosolymis,
                        petentes et acclamantes non oportere eum vivere amplius. </p>
                </div>
                <div n="25" type="verse">
                    <p>Ego vere comperi nihil dignum morte eum admisisse. Ipso autem hoc appellante
                        ad Augustum, iudicavi mittere. </p>
                </div>
                <div n="26" type="verse">
                    <p>De quo quid certum scribam domino, non habeo. Propter quod produxi eum ad
                        vos, et maxime ad te rex Agrippa, ut interrogatione facta habeam quid
                        scribam. </p>
                </div>
                <div n="27" type="verse">
                    <p>Sine ratione enim mihi videtur mittere vinctum, et causas eius non
                        significare. </p>
                </div>
            </div>
            <div n="26" type="chapter">
                <div n="1" type="verse">
                    <p>Agrippa vero ad Paulum ait: Permittitur tibi loqui pro temetipso. Tunc Paulus
                        extenta manu coepit rationem reddere. </p>
                </div>
                <div n="2" type="verse">
                    <p>De omnibus, quibus accusor a Iudaeis, rex Agrippa, aestimo me beatum, apud te
                        cum sim defensurus me hodie, </p>
                </div>
                <div n="3" type="verse">
                    <p>maxime te sciente omnia, et quae apud Iudaeos sunt consuetudines, et
                        quaestiones: propter quod obsecro patienter me audias. </p>
                </div>
                <div n="4" type="verse">
                    <p>Et quidem vitam meam a iuventute, quae ab initio fuit in gente mea in
                        Ierosolymis, noverunt omnes Iudaei: </p>
                </div>
                <div n="5" type="verse">
                    <p>praescientes me ab initio (si velint testimonium perhibere) quoniam secundum
                        certissimam sectam nostrae religionis vixi Pharisaeus. </p>
                </div>
                <div n="6" type="verse">
                    <p>Et nunc in spe, quae ad patres nostros repromissionis facta est a Deo, sto
                        iudicio subiectus: </p>
                </div>
                <div n="7" type="verse">
                    <p>in quam duodecim tribus nostrae nocte ac die deservientes, sperant devenire.
                        De qua spe accusor a Iudaeis, rex. </p>
                </div>
                <div n="8" type="verse">
                    <p>Quid incredibile iudicatur apud vos, si Deus mortuos suscitat? </p>
                </div>
                <div n="9" type="verse">
                    <p>Et ego quidem existimaveram, me adversus nomen Iesu Nazareni debere multa
                        contraria agere. </p>
                </div>
                <div n="10" type="verse">
                    <p>Quod et feci Ierosolymis, et multos sanctorum ego in carceribus inclusi, a
                        principibus sacerdotum potestate accepta: et cum occiderentur, detuli
                        sententiam. </p>
                </div>
                <div n="11" type="verse">
                    <p>Et per omnes synagogas frequenter puniens eos, compellebam blasphemare: et
                        amplius insaniens in eos, persequebar usque in exteras civitates. </p>
                </div>
                <div n="12" type="verse">
                    <p>In quibus dum irem Damascum cum potestate, et permissu principum sacerdotum,
                    </p>
                </div>
                <div n="13" type="verse">
                    <p>die media in via, vidi, rex, de caelo supra splendorem solis circumfulsisse
                        me lumen, et eos, qui mecum simul erant. </p>
                </div>
                <div n="14" type="verse">
                    <p>Omnesque nos cum decidissemus in terram, audivi vocem loquentem mihi Hebraica
                        lingua: Saule, Saule, quid me persequeris? Durum est tibi contra stimulum
                        calcitrare. </p>
                </div>
                <div n="15" type="verse">
                    <p>Ego autem dixi: Quis es Domine? Dominus autem dixit: Ego sum Iesus, quem tu
                        persequeris. </p>
                </div>
                <div n="16" type="verse">
                    <p>Sed exurge, et sta super pedes tuos: ad hoc enim apparui tibi, ut constituam
                        te ministrum, et testem eorum, quae vidisti, et eorum, quibus apparebo tibi,
                    </p>
                </div>
                <div n="17" type="verse">
                    <p>eripiens te de populo, et gentibus, in quas nunc ego mitto te, </p>
                </div>
                <div n="18" type="verse">
                    <p>aperire oculos eorum, ut convertantur a tenebris ad lucem, et de potestate
                        Satanae ad Deum, ut accipiant remissionem peccatorum, et sortem inter
                        sanctos per fidem, quae est in me. </p>
                </div>
                <div n="19" type="verse">
                    <p>Unde rex Agrippa, non fui incredulus caelesti visioni: </p>
                </div>
                <div n="20" type="verse">
                    <p>sed his, qui sunt Damasci primum, et Ierosolymis, et in omnem regionem
                        Iudaeae, et Gentibus annunciabam, ut poenitentiam agerent, et converterentur
                        ad Deum, digna poenitentiae opera facientes. </p>
                </div>
                <div n="21" type="verse">
                    <p>Hac ex causa me Iudaei, cum essem in templo, comprehensum tentabant
                        interficere. </p>
                </div>
                <div n="22" type="verse">
                    <p>Auxilio autem adiutus Dei usque in hodiernum diem sto, testificans minori,
                        atque maiori, nihil extra dicens quam ea, quae Prophetae locuti sunt futura
                        esse, et Moyses, </p>
                </div>
                <div n="23" type="verse">
                    <p>si passibilis Christus, si primus ex resurrectione mortuorum, lumen
                        annunciaturus est populo, et gentibus. </p>
                </div>
                <div n="24" type="verse">
                    <p>Haec loquente eo, et rationem reddente, Festus magna voce dixit: Insanis
                        Paule: multae te litterae ad insaniam convertunt. </p>
                </div>
                <div n="25" type="verse">
                    <p>Et Paulus: Non insanio (inquit) optime Feste, sed veritatis, et sobrietatis
                        verba loquor. </p>
                </div>
                <div n="26" type="verse">
                    <p>Scit enim de his rex, ad quem et constanter loquor: latere enim eum nihil
                        horum arbitror. Neque enim in angulo quidquam horum gestum est. </p>
                </div>
                <div n="27" type="verse">
                    <p>Credis rex Agrippa prophetis? Scio quia credis. </p>
                </div>
                <div n="28" type="verse">
                    <p>Agrippa autem ad Paulum: In modico suades me Christianum fieri. </p>
                </div>
                <div n="29" type="verse">
                    <p>Et Paulus: Opto apud Deum, et in modico, et in magno, non tantum te, sed
                        etiam omnes, qui audiunt, hodie fieri tales, qualis et ego sum, exceptis
                        vinculis his. </p>
                </div>
                <div n="30" type="verse">
                    <p>Et exurrexit rex, et praeses, et Bernice, et qui assidebant eis. </p>
                </div>
                <div n="31" type="verse">
                    <p>Et cum secessissent, loquebantur ad invicem, dicentes: Quia nihil morte, aut
                        vinculis dignum quid fecit homo iste. </p>
                </div>
                <div n="32" type="verse">
                    <p>Agrippa autem Festo dixit: Dimitti poterat homo hic, si non appellasset
                        Caesarem. </p>
                </div>
            </div>
            <div n="27" type="chapter">
                <div n="1" type="verse">
                    <p>Ut autem iudicatum est navigare eum in Italiam, et tradi Paulum cum reliquis
                        custodiis centurioni nomine Iulio cohortis Augustae, </p>
                </div>
                <div n="2" type="verse">
                    <p>ascendentes navem Adrumetinam, incipientes navigare circa Asiae loca,
                        sustulimus, perseverante nobiscum Aristarcho Macedone Thessalonicensi. </p>
                </div>
                <div n="3" type="verse">
                    <p>Sequenti autem die devenimus Sidonem. Humane autem tractans Iulius Paulum,
                        permisit ad amicos ire, et curam sui agere. </p>
                </div>
                <div n="4" type="verse">
                    <p>Et inde cum sustulissemus, subnavigavimus Cyprum, propter ea quod essent
                        venti contrarii. </p>
                </div>
                <div n="5" type="verse">
                    <p>Et pelagus Ciliciae, et Pamphyliae navigantes, venimus Lystram, quae est
                        Lyciae: </p>
                </div>
                <div n="6" type="verse">
                    <p>et ibi inveniens centurio navem Alexandrinam navigantem in Italiam,
                        transposuit nos in eam. </p>
                </div>
                <div n="7" type="verse">
                    <p>Et cum multis diebus tarde navigaremus, et vix devenissemus contra Gnidum,
                        prohibente nos vento, adnavigavimus Cretae iuxta Salmonem: </p>
                </div>
                <div n="8" type="verse">
                    <p>et vix iuxta navigantes, venimus in locum quendam, qui vocatur Boni Portus,
                        cui iuxta erat civitas Thalassa. </p>
                </div>
                <div n="9" type="verse">
                    <p>Multo autem tempore peracto, et cum iam non esset tuta navigatio, eo quod et
                        ieiunium iam praeteriisset, consolabatur eos Paulus, </p>
                </div>
                <div n="10" type="verse">
                    <p>dicens eis: Viri, video quoniam cum iniuria, et multo damno non solum oneris,
                        et navis, sed etiam animarum nostrarum incipit esse navigatio. </p>
                </div>
                <div n="11" type="verse">
                    <p>Centurio autem gubernatori et nauclero magis credebat, quam his, quae a Paulo
                        dicebantur. </p>
                </div>
                <div n="12" type="verse">
                    <p>Et cum aptus portus non esset ad hiemandum, plurimi statuerunt consilium
                        navigare inde, si quomodo possent, devenientes Phoenicen, hiemare, portum
                        Cretae respicientem ad Africum, et ad Corum. </p>
                </div>
                <div n="13" type="verse">
                    <p>Aspirante autem Austro, aestimantes propositum se tenere, cum sustulissent de
                        Asson, legebant Cretam. </p>
                </div>
                <div n="14" type="verse">
                    <p>Non post multum autem misit se contra ipsam ventus Typhonicus, qui vocatur
                        Euroaquilo. </p>
                </div>
                <div n="15" type="verse">
                    <p>Cumque arrepta esset navis, et non posset conari in ventum, data nave
                        flatibus, ferebamur. </p>
                </div>
                <div n="16" type="verse">
                    <p>In insulam autem quandam decurrentes, quae vocatur Cauda, potuimus vix
                        obtinere scapham. </p>
                </div>
                <div n="17" type="verse">
                    <p>Qua sublata, adiutoriis utebantur, accingentes navem, timentes ne in Syrtim
                        inciderent, summisso vase sic ferebantur. </p>
                </div>
                <div n="18" type="verse">
                    <p>Valida autem nobis tempestate iactatis, sequenti die iactum fecerunt: </p>
                </div>
                <div n="19" type="verse">
                    <p>et tertia die suis manibus armamenta navis proiecerunt. </p>
                </div>
                <div n="20" type="verse">
                    <p>Neque autem sole, neque sideribus apparentibus per plures dies, et tempestate
                        non exigua imminente, iam ablata erat spes omnis salutis nostrae. </p>
                </div>
                <div n="21" type="verse">
                    <p>Et cum multa ieiunatio fuisset, tunc stans Paulus in medio eorum, dixit:
                        Oportebat quidem, o viri, audito me, non tollere a Creta, lucrique facere
                        iniuriam hanc, et iacturam. </p>
                </div>
                <div n="22" type="verse">
                    <p>Et nunc suadeo vobis bono animo esse. Amissio enim nullius animae erit ex
                        vobis, praeterquam navis. </p>
                </div>
                <div n="23" type="verse">
                    <p>Astitit enim mihi hac nocte Angelus Dei, cuius sum ego, et cui deservio, </p>
                </div>
                <div n="24" type="verse">
                    <p>dicens: Ne timeas Paule, Caesari te oportet assistere: et ecce donavit tibi
                        Deus omnes, qui navigant tecum. </p>
                </div>
                <div n="25" type="verse">
                    <p>Propter quod bono animo estote viri: credo enim Deo, quia sic erit,
                        quemadmodum dictum est mihi. </p>
                </div>
                <div n="26" type="verse">
                    <p>In insulam autem quandam oportet nos devenire. </p>
                </div>
                <div n="27" type="verse">
                    <p>Sed postea quam quartadecima nox supervenit, navigantibus nobis in Adria
                        circa mediam noctem, suspicabantur nautae apparere sibi aliquam regionem.
                    </p>
                </div>
                <div n="28" type="verse">
                    <p>Qui et summittentes bolidem, invenerunt passus viginti: et pusillum inde
                        separati, invenerunt passus quindecim. </p>
                </div>
                <div n="29" type="verse">
                    <p>Timentes autem ne in aspera loca incideremus, de puppi mittentes anchoras
                        quattuor, optabant diem fieri. </p>
                </div>
                <div n="30" type="verse">
                    <p>Nautis vero quaerentibus fugere de navi, cum misissent scapham in mare, sub
                        obtentu quasi inciperent a prora anchoras extendere, </p>
                </div>
                <div n="31" type="verse">
                    <p>dixit Paulus Centurioni, et militibus: Nisi hi in navi manserint, vos salvi
                        fieri non potestis. </p>
                </div>
                <div n="32" type="verse">
                    <p>Tunc absciderunt milites funes scaphae, et passi sunt eam excidere. </p>
                </div>
                <div n="33" type="verse">
                    <p>Et cum lux inciperet fieri, rogabat Paulus omnes sumere cibum, dicens:
                        Quartadecima die hodie expectantes ieiuni permanetis, nihil accipientes.
                    </p>
                </div>
                <div n="34" type="verse">
                    <p>Propter quod rogo vos accipere cibum pro salute vestra: quia nullius vestrum
                        capillus de capite peribit. </p>
                </div>
                <div n="35" type="verse">
                    <p>Et cum haec dixisset, sumens panem, gratias egit Deo in conspectu omnium: et
                        cum fregisset, coepit manducare. </p>
                </div>
                <div n="36" type="verse">
                    <p>Animaequiores autem facti omnes, et ipsi sumpserunt cibum. </p>
                </div>
                <div n="37" type="verse">
                    <p>Eramus vero universae animae in navi ducentae septuaginta sex. </p>
                </div>
                <div n="38" type="verse">
                    <p>Et satiati cibo alleviabant navem, iactantes triticum in mare. </p>
                </div>
                <div n="39" type="verse">
                    <p>Cum autem dies factus esset, terram non agnoscebant: sinum vero quendam
                        considerabant habentem littus, in quem cogitabant, si possent, eiicere
                        navem. </p>
                </div>
                <div n="40" type="verse">
                    <p>Et cum anchoras sustulissent, committebant se mari, simul laxantes iuncturas
                        gubernaculorum: et levato artemone secundum aurae flatum tendebant ad
                        littus. </p>
                </div>
                <div n="41" type="verse">
                    <p>Et cum incidissemus in locum dithalassum, impegerunt navem: et prora quidem
                        fixa manebat immobilis, puppis vero solvebatur a vi maris. </p>
                </div>
                <div n="42" type="verse">
                    <p>Militum autem consilium fuit ut custodias occiderent: ne quis cum enatasset,
                        effugeret. </p>
                </div>
                <div n="43" type="verse">
                    <p>Centurio autem volens servare Paulum, prohibuit fieri: iussitque eos, qui
                        possent natare, emittere se primos, et evadere, et ad terram exire: </p>
                </div>
                <div n="44" type="verse">
                    <p>et ceteros alios in tabulis ferebant: quosdam super ea, quae de navi erant.
                        Et sic factum est, ut omnes animae evaderent ad terram. </p>
                </div>
            </div>
            <div n="28" type="chapter">
                <div n="1" type="verse">
                    <p>Et cum evasissemus, tunc cognovimus quia Melita insula vocabatur. Barbari
                        vero praestabant non modicam humanitatem nobis. </p>
                </div>
                <div n="2" type="verse">
                    <p>Accensa enim pyra, reficiebant nos omnes propter imbrem, qui imminebat, et
                        frigus. </p>
                </div>
                <div n="3" type="verse">
                    <p>Cum congregasset autem Paulus sarmentorum aliquantam multitudinem, et
                        imposuisset super ignem, vipera a calore cum processisset, invasit manum
                        eius. </p>
                </div>
                <div n="4" type="verse">
                    <p>Ut vero viderunt Barbari pendentem bestiam de manu eius, ad invicem dicebant:
                        Utique homicida est homo hic, qui cum evaserit de mari, ultio non sinit eum
                        vivere. </p>
                </div>
                <div n="5" type="verse">
                    <p>Et ille quidem excutiens bestiam in ignem, nihil mali passus est. </p>
                </div>
                <div n="6" type="verse">
                    <p>At illi existimabant eum in tumorem convertendum, et subito casurum, et mori.
                        Diu autem illis expectantibus, et videntibus nihil mali in eo fieri,
                        convertentes se, dicebant eum esse deum. </p>
                </div>
                <div n="7" type="verse">
                    <p>In locis autem illis erant praedia principis insulae, nomine Publii, qui nos
                        suscipiens, triduo benigne exhibuit. </p>
                </div>
                <div n="8" type="verse">
                    <p>Contigit autem, patrem Publii febribus, et dysenteria vexatum iacere. Ad quem
                        Paulus intravit: et cum orasset, et imposuisset ei manus, salvavit eum. </p>
                </div>
                <div n="9" type="verse">
                    <p>Quo facto, omnes qui in insula habebant infirmitates, accedebant, et
                        curabantur: </p>
                </div>
                <div n="10" type="verse">
                    <p>qui etiam multis honoribus nos honoraverunt, et navigantibus imposuerunt quae
                        necessaria erant. </p>
                </div>
                <div n="11" type="verse">
                    <p>Post menses autem tres navigavimus in navi Alexandrina, quae in insula
                        hiemaverat, cui erat insigne Castorum. </p>
                </div>
                <div n="12" type="verse">
                    <p>Et cum venissemus Syracusam, mansimus ibi triduo. </p>
                </div>
                <div n="13" type="verse">
                    <p>Inde circumlegentes devenimus Rhegium: et post unum diem flante Austro,
                        secunda die venimus Puteolos; </p>
                </div>
                <div n="14" type="verse">
                    <p>ubi inventis fratribus rogati sumus manere apud eos dies septem: et sic
                        venimus Romam. </p>
                </div>
                <div n="15" type="verse">
                    <p>Et inde cum audissent fratres, occurrerunt nobis usque ad Appii forum, ac
                        tres Tabernas. Quos cum vidisset Paulus, gratias agens Deo, accepit
                        fiduciam. </p>
                </div>
                <div n="16" type="verse">
                    <p>Cum autem venissemus Romam, permissum est Paulo manere sibimet cum
                        custodiente se milite. </p>
                </div>
                <div n="17" type="verse">
                    <p>Post tertium autem diem convocavit primos Iudaeorum. Cumque convenissent,
                        dicebat eis: Ego, viri fratres, nihil adversus plebem faciens, aut morem
                        paternum, vinctus ab Ierosolymis traditus sum in manus Romanorum, </p>
                </div>
                <div n="18" type="verse">
                    <p>qui cum interrogationem de me habuissent, voluerunt me dimittere, eo quod
                        nulla esset causa mortis in me. </p>
                </div>
                <div n="19" type="verse">
                    <p>Contradicentibus autem Iudaeis, coactus sum appellare Caesarem, non quasi
                        gentem meam habens aliquid accusare. </p>
                </div>
                <div n="20" type="verse">
                    <p>Propter hanc igitur causam rogavi vos videre, et alloqui. Propter spem enim
                        Israel catena hac circumdatus sum. </p>
                </div>
                <div n="21" type="verse">
                    <p>At illi dixerunt ad eum: Nos neque litteras accepimus de te a Iudaea, neque
                        adveniens aliquis fratrum nunciavit, aut locutus est quid de te malum. </p>
                </div>
                <div n="22" type="verse">
                    <p>Rogamus autem a te audire quae sentis: nam de secta hac notum est nobis quia
                        ubique ei contradicitur. </p>
                </div>
                <div n="23" type="verse">
                    <p>Cum constituissent autem illi diem, venerunt ad eum in hospitium plurimi,
                        quibus exponebat testificans regnum Dei, suadensque eis de Iesu ex Lege
                        Moysi, et Prophetis a mane usque ad vesperam. </p>
                </div>
                <div n="24" type="verse">
                    <p>Et quidam credebant his, quae dicebantur: quidam vero non credebant. </p>
                </div>
                <div n="25" type="verse">
                    <p>Cumque invicem non essent consentientes, discedebant dicente Paulo unum
                        verbum: Quia bene Spiritus Sanctus locutus est per Isaiam prophetam ad
                        patres nostros, </p>
                </div>
                <div n="26" type="verse">
                    <p>dicens: Vade ad populum istum, et dic ad eos: Aure audietis, et non
                        intelligetis: et videntes videbitis, et non perspicietis. </p>
                </div>
                <div n="27" type="verse">
                    <p>Incrassatum est enim cor populi huius, et auribus graviter audierunt, et
                        oculos suos compresserunt: ne forte videant oculis, et auribus audiant, et
                        corde intelligant, et convertantur, et sanem eos. </p>
                </div>
                <div n="28" type="verse">
                    <p>Notum ergo sit vobis, quoniam Gentibus missum est hoc salutare Dei, et ipsi
                        audient. </p>
                </div>
                <div n="29" type="verse">
                    <p>Et cum haec dixisset, exierunt ab eo Iudaei, multam habentes inter se
                        quaestionem. </p>
                </div>
                <div n="30" type="verse">
                    <p>Mansit autem biennio toto in suo conducto: et suscipiebat omnes, qui
                        ingrediebantur ad eum, </p>
                </div>
                <div n="31" type="verse">
                    <p>praedicans regnum Dei, et docens quae sunt de Domino Iesu Christo cum omni
                        fiducia, sine prohibitione. </p>
                </div>
            </div>
        </body>
    </text>
</TEI>
