<?xml version="1.0" encoding="utf-8"?><?oxygen RNGSchema="http://www.tei-c.org/release/xml/tei/custom/schema/relaxng/tei_all.rng" type="xml"?>
<TEI xmlns="http://www.tei-c.org/ns/1.0"
    xmlns:tei="http://www.tei-c.org/ns/1.0"
    >
    <teiHeader type="text">
        <fileDesc>
            <titleStmt>
                <title>Theogony (Greek). Machine readable text</title>
                <author>Hesiod</author>
            </titleStmt>
            <extent>About 71Kb</extent>
            <publicationStmt>
                <p>Based on the open-content text provided by the Perseus Digital Library</p>
            </publicationStmt>
            
            <sourceDesc>
                <biblStruct>
                    <monogr>
                        <author>Hesiod</author>
                        <title>The Homeric Hymns and Homerica with an English Translation by Hugh G.
                            Evelyn-White. Theogony.</title>
                        <imprint>
                            <publisher>Cambridge, MA.,Harvard University Press; London, William
                                Heinemann Ltd.</publisher>
                            <date>1914</date>
                        </imprint>
                    </monogr>
                </biblStruct>
            </sourceDesc>

        </fileDesc>
     
        <profileDesc>
            <langUsage>
                <language ident="grc">Greek</language>
                <language ident="eng">English</language>
            </langUsage>
        </profileDesc>
    </teiHeader>
    <text>
        <body xml:lang="grc">
            <div>
<l n="1" >μουσάων Ἑλικωνιάδων ἀρχώμεθ᾽ ἀείδειν,</l>
<l n="2" >αἵθ᾽ Ἑλικῶνος ἔχουσιν ὄρος μέγα τε ζάθεόν τε</l>
<l n="3" >καί τε περὶ κρήνην ἰοειδέα πόσς᾽ ἁπαλοῖσιν</l>
<l n="4" >ὀρχεῦνται καὶ βωμὸν ἐρισθενέος Κρονίωνος.</l>
<l n="5" > καί τε λοεσσάμεναι τέρενα χρόα Περμησσοῖο</l>
<l n="6" >ἢ Ἵππου κρήνης ἢ Ὀλμειοῦ ζαθέοιο</l>
<l n="7" >ἀκροτάτῳ Ἑλικῶνι χοροὺς ἐνεποιήσαντο</l>
<l n="8" >καλούς, ἱμερόεντας· ἐπερρώσαντο δὲ ποσσίν.</l>
<l n="9" >ἔνθεν ἀπορνύμεναι, κεκαλυμμέναι ἠέρι πολλῇ,</l>
<l n="10" >ἐννύχιαι στεῖχον περικαλλέα ὄσσαν ἱεῖσαι, </l>
<l n="11" >ὑμνεῦσαι Δία τ᾽ αἰγίοχον καὶ πότνιαν Ἥρην</l>
<l n="12" >Ἀργεΐην, χρυσέοισι πεδίλοις ἐμβεβαυῖαν,</l>
<l n="13" >κούρην τ᾽ αἰγιόχοιο Διὸς γλαυκῶπιν Ἀθήνην</l>
<l n="14" >Φοῖβόν τ᾽ Ἀπόλλωνα καὶ Ἄρτεμιν ἰοχέαιραν</l>
<l n="15" >ἠδὲ Ποσειδάωνα γεήοχον, ἐννοσίγαιον,</l>
<l n="16" >καὶ Θέμιν αἰδοίην ἑλικοβλέφαρόν τ᾽ Ἀφροδίτην</l>
<l n="17" >Ἥβην τε χρυσοστέφανον καλήν τε Διώνην</l>
<l n="18" >Λητώ τ᾽ Ἰαπετόν τε ἰδὲ Κρόνον ἀγκυλομήτην</l>
<l n="19" >Ἠῶ τ᾽ Ἠέλιόν τε μέγαν λαμπράν τε Σελήνην</l>
<l n="20" > Γαῖάν τ᾽ Ὠκεανόν τε μέγαν καὶ Νύκτα μέλαιναν</l>
<l n="21" >ἄλλων τ᾽ ἀθανάτων ἱερὸν γένος αἰὲν ἐόντων.</l>
<l n="22" >αἵ νύ ποθ᾽ Ἡσίοδον καλὴν ἐδίδαξαν ἀοιδήν,</l>
<l n="23" >ἄρνας ποιμαίνονθ᾽ Ἑλικῶνος ὕπο ζαθέοιο.</l>
<l n="24" >τόνδε δέ με πρώτιστα θεαὶ πρὸς μῦθον ἔειπον,</l>
<l n="25" >Μοῦσαι Ὀλυμπιάδες, κοῦραι Διὸς αἰγιόχοιο·</l>
<l n="26" >ποιμένες ἄγραυλοι, κάκ᾽ ἐλέγχεα, γαστέρες οἶον,</l>
<l n="27" >ἴδμεν ψεύδεα πολλὰ λέγειν ἐτύμοισιν ὁμοῖα,</l>
<l n="28" >ἴδμεν δ᾽, εὖτ᾽ ἐθέλωμεν, ἀληθέα γηρύσασθαι.</l>
<l n="29" >ὣς ἔφασαν κοῦραι μεγάλου Διὸς ἀρτιέπειαι·</l> 
<l n="30" >καί μοι σκῆπτρον ἔδον δάφνης ἐριθηλέος ὄζον</l>
<l n="31" >δρέψασαι, θηητόν· ἐνέπνευσαν δέ μοι αὐδὴν</l>
<l n="32" >θέσπιν, ἵνα κλείοιμι τά τ᾽ ἐσσόμενα πρό τ᾽ ἐόντα.</l>
<l n="33" >καί μ᾽ ἐκέλονθ᾽ ὑμνεῖν μακάρων γένος αἰὲν ἐόντων,</l>
<l n="34" >σφᾶς δ᾽ αὐτὰς πρῶτόν τε καὶ ὕστατον αἰὲν ἀείδειν.</l> 
<l n="35" >ἀλλὰ τί ἦ μοι ταῦτα περὶ δρῦν ἢ περὶ πέτρην; </l>
<l n="36" >τύνη, Μουσάων ἀρχώμεθα, ταὶ Διὶ πατρὶ</l>
<l n="37" >ὑμνεῦσαι τέρπουσι μέγαν νόον ἐντὸς Ὀλύμπου,</l>
<l n="38" >εἰρεῦσαι τά τ᾽ ἐόντα τά τ᾽ ἐσσόμενα πρό τ᾽ ἐόντα,</l>
<l n="39" >φωνῇ ὁμηρεῦσαι· τῶν δ᾽ ἀκάματος ῥέει αὐδὴ</l> 
<l n="40" > ἐκ στομάτων ἡδεῖα· γελᾷ δέ τε δώματα πατρὸς</l>
<l n="41" >Ζηνὸς ἐριγδούποιο θεᾶν ὀπὶ λειριοέσσῃ</l>
<l n="42" >σκιδναμένῃ· ἠχεῖ δὲ κάρη νιφόεντος Ὀλύμπου</l>
<l n="43" >δώματά τ᾽ ἀθανάτων. αἳ δ᾽ ἄμβροτον ὄσσαν ἱεῖσαι</l>
<l n="44" >θεῶν γένος αἰδοῖον πρῶτον κλείουσιν ἀοιδῇ</l> 
<l n="45" >ἐξ ἀρχῆς, οὓς Γαῖα καὶ Οὐρανὸς εὐρὺς ἔτικτεν,</l>
<l n="46" >οἵ τ᾽ ἐκ τῶν ἐγένοντο θεοί, δωτῆρες ἐάων.</l>
<l n="47" >δεύτερον αὖτε Ζῆνα, θεῶν πατέρ᾽ ἠδὲ καὶ ἀνδρῶν,</l>
<l n="48" >ἀρχόμεναί θ᾽ ὑμνεῦσι καὶ ἐκλήγουσαι ἀοιδῆς,</l>
<l n="49" >ὅσσον φέρτατός ἐστι θεῶν κράτεί τε μέγιστος.</l> 
<l n="50" > αὖτις δ᾽ ἀνθρώπων τε γένος κρατερῶν τε Γιγάντων</l>
<l n="51" >ὑμνεῦσαι τέρπουσι Διὸς νόον ἐντὸς Ὀλύμπου</l>
<l n="52" >Μοῦσαι Ὀλυμπιάδες, κοῦραι Διὸς αἰγιόχοιο.</l>
<l n="53" >τὰς ἐν Πιερίῃ Κρονίδῃ τέκε πατρὶ μιγεῖσα</l>
<l n="54" >Μνημοσύνη, γουνοῖσιν Ἐλευθῆρος μεδέουσα,</l> 
<l n="55" >λησμοσύνην τε κακῶν ἄμπαυμά τε μερμηράων. </l>
<l n="56" >ἐννέα γάρ οἱ νυκτὸς ἐμίσγετο μητίετα Ζεὺς</l>
<l n="57" >νόσφιν ἀπ᾽ ἀθανάτων ἱερὸν λέχος εἰσαναβαίνων·</l>
<l n="58" >ἀλλ᾽ ὅτε δή ῥ᾽ ἐνιαυτὸς ἔην, περὶ δ᾽ ἔτραπον ὧραι</l>
<l n="59" >μηνῶν φθινόντων, περὶ δ᾽ ἤματα πόλλ᾽ ἐτελέσθη,</l> 
<l n="60" >ἣ δ᾽ ἔτεκ᾽ ἐννέα κούρας ὁμόφρονας, ᾗσιν ἀοιδὴ</l>
<l n="61" >μέμβλεται ἐν στήθεσσιν, ἀκηδέα θυμὸν ἐχούσαις,</l>
<l n="62" >τυτθὸν ἀπ᾽ ἀκροτάτης κορυφῆς νιφόεντος Ὀλύμπου.</l>
<l n="63" >ἔνθα σφιν λιπαροί τε χοροὶ καὶ δώματα καλά.</l>
<l n="64" >πὰρ δ᾽ αὐτῇς Χάριτές τε καὶ Ἵμερος οἰκί᾽ ἔχουσιν</l> 
<l n="65" > ἐν θαλίῃς· ἐρατὴν δὲ διὰ στόμα ὄσσαν ἱεῖσαι</l>
<l n="66" >μέλπονται πάντων τε νόμους καὶ ἤθεα κεδνὰ</l>
<l n="67" >ἀθανάτων κλείουσιν, ἐπήρατον ὄσσαν ἱεῖσαι.</l>
<l n="68" >αἳ τότ᾽ ἴσαν πρὸς Ὄλυμπον ἀγαλλόμεναι ὀπὶ καλῇ,</l>
<l n="69" >ἀμβροσίῃ μολπῇ· περὶ δ᾽ ἴαχε γαῖα μέλαινα</l> 
<l n="70" >ὑμνεύσαις, ἐρατὸς δὲ ποδῶν ὕπο δοῦπος ὀρώρει</l>
<l n="71" >νισσομένων πατέρ᾽ εἰς ὅν· ὃ δ᾽ οὐρανῷ ἐμβασιλεύει,</l>
<l n="72" >αὐτὸς ἔχων βροντὴν ἠδ᾽ αἰθαλόεντα κεραυνόν,</l>
<l n="73" >κάρτει νικήσας πατέρα Κρόνον· εὖ δὲ ἕκαστα</l>
<l n="74" >ἀθανάτοις διέταξεν ὁμῶς καὶ ἐπέφραδε τιμάς.</l> 
<l n="75" >ταῦτ᾽ ἄρα Μοῦσαι ἄειδον, Ὀλύμπια δώματ᾽ ἔχουσαι,</l>
<l n="76" >ἐννέα θυγατέρες μεγάλου Διὸς ἐκγεγαυῖαι,</l>
<l n="77" >Κλειώ τ᾽ Εὐτέρπη τε Θάλειά τε Μελπομέενη τε</l>
<l n="78" >Τερψιχόρη τ᾽ Ἐρατώ τε Πολύμνιά τ᾽ Οὐρανίη τε</l>
<l n="79" >Καλλιόπη θ᾽· ἣ δὲ προφερεστάτη ἐστὶν ἁπασέων.</l> 
<l n="80" >ἣ γὰρ καὶ βασιλεῦσιν ἅμ᾽ αἰδοίοισιν ὀπηδεῖ. </l>
<l n="81" >ὅν τινα τιμήσωσι Διὸς κοῦραι μεγάλοιο</l>
<l n="82" >γεινόμενόν τε ἴδωσι διοτρεφέων βασιλήων,</l>
<l n="83" >τῷ μὲν ἐπὶ γλώσσῃ γλυκερὴν χείουσιν ἐέρσην,</l>
<l n="84" >τοῦ δ᾽ ἔπε᾽ ἐκ στόματος ῥεῖ μείλιχα· οἱ δέ τε λαοὶ</l> 
<l n="85" > πάντες ἐς αὐτὸν ὁρῶσι διακρίνοντα θέμιστας</l>
<l n="86" >ἰθείῃσι δίκῃσιν· ὃ δ᾽ ἀσφαλέως ἀγορεύων</l>
<l n="87" >αἶψά κε καὶ μέγα νεῖκος ἐπισταμένως κατέπαυσεν·</l>
<l n="88" >τοὔνεκα γὰρ βασιλῆες ἐχέφρονες, οὕνεκα λαοῖς</l>
<l n="89" >βλαπτομένοις ἀγορῆφι μετάτροπα ἔργα τελεῦσι</l> 
<l n="90" >ῥηιδίως, μαλακοῖσι παραιφάμενοι ἐπέεσσιν.</l>
<l n="91" >ἐρχόμενον δ᾽ ἀν᾽ ἀγῶνα θεὸν ὣς ἱλάσκονται</l>
<l n="92" >αἰδοῖ μειλιχίῃ, μετὰ δὲ πρέπει ἀγρομένοισιν·</l>
<l n="93" >τοίη Μουσάων ἱερὴ δόσις ἀνθρώποισιν.</l>
<l n="94" >ἐκ γάρ τοι Μουσέων καὶ ἑκηβόλου Ἀπόλλωνος</l> 
<l n="95" >ἄνδρες ἀοιδοὶ ἔασιν ἐπὶ χθόνα καὶ κιθαρισταί, </l>
<l n="96" >ἐκ δὲ Διὸς βασιλῆες· ὃ δ᾽ ὄλβιος, ὅν τινα Μοῦσαι</l>
<l n="97" >φίλωνται· γλυκερή οἱ ἀπὸ στόματος ῥέει αὐδή.</l>
<l n="98" >εἰ γάρ τις καὶ πένθος ἔχων νεοκηδέι θυμῷ</l>
<l n="99" >ἄζηται κραδίην ἀκαχήμενος, αὐτὰρ ἀοιδὸς</l> 
<l n="100" > Μουσάων θεράπων κλέεα προτέρων ἀνθρώπων</l>
<l n="101" >ὑμνήσῃ μάκαράς τε θεούς, οἳ Ὄλυμπον ἔχουσιν,</l>
<l n="102" >αἶψ᾽ ὅ γε δυσφροσυνέων ἐπιλήθεται οὐδέ τι κηδέων</l>
<l n="103" >μέμνηται· ταχέως δὲ παρέτραπε δῶρα θεάων.</l>
<l n="104" >χαίρετε, τέκνα Διός, δότε δ᾽ ἱμερόεσσαν ἀοιδήν.</l> 
<l n="105" >κλείετε δ᾽ ἀθανάτων ἱερὸν γένος αἰὲν ἐόντων, </l>
<l n="106" >οἳ Γῆς τ᾽ ἐξεγένοντο καὶ Οὐρανοῦ ἀστερόεντος,</l>
<l n="107" >Νυκτός τε δνοφερῆς, οὕς θ᾽ ἁλμυρὸς ἔτρεφε Πόντος.</l>
<l n="108" >εἴπατε δ᾽, ὡς τὰ πρῶτα θεοὶ καὶ γαῖα γένοντο</l>
<l n="109" >καὶ ποταμοὶ καὶ πόντος ἀπείριτος, οἴδματι θυίων, </l> 
<l n="110" > ἄστρα τε λαμπετόωντα καὶ οὐρανὸς εὐρὺς ὕπερθεν</l>
<l n="111" ><sic>οἵ τ᾽ ἐκ τῶν ἐγένοντο θεοί, δωτῆρες ἐάων </sic></l>
<l n="112" >ὥς τ᾽ ἄφενος δάσσαντο καὶ ὡς τιμὰς διέλοντο</l>
<l n="113" >ἠδὲ καὶ ὡς τὰ πρῶτα πολύπτυχον ἔσχον Ὄλυμπον.</l>
<l n="114" >ταῦτά μοι ἔσπετε Μοῦσαι, Ὀλύμπια δώματ᾽ ἔχουσαι</l> 
<l n="115" >ἐξ ἀρχῆς, καὶ εἴπαθ᾽, ὅ τι πρῶτον γένετ᾽ αὐτῶν.</l>
<l n="116" >ἦ τοι μὲν πρώτιστα Χάος γένετ᾽, αὐτὰρ ἔπειτα</l>
<l n="117" >Γαῖ᾽ εὐρύστερνος, πάντων ἕδος ἀσφαλὲς αἰεὶ</l>
<l n="118" ><sic>ἀθανάτων, οἳ ἔχουσι κάρη νιφόεντος Ὀλύμπου, </sic></l>
<l n="119" >Τάρταρά τ᾽ ἠερόεντα μυχῷ χθονὸς εὐρυοδείης,</l> 
<l n="120" >ἠδ᾽ Ἔρος, ὃς κάλλιστος ἐν ἀθανάτοισι θεοῖσι,</l>
<l n="121" >λυσιμελής, πάντων δὲ θεῶν πάντων τ᾽ ἀνθρώπων</l>
<l n="122" >δάμναται ἐν στήθεσσι νόον καὶ ἐπίφρονα βουλήν.</l>
<l n="123" >ἐκ Χάεος δ᾽ Ἔρεβός τε μέλαινά τε Νὺξ ἐγένοντο·</l>
<l n="124" >Νυκτὸς δ᾽ αὖτ᾽ Αἰθήρ τε καὶ Ἡμέρη ἐξεγένοντο,</l> 
<l n="125" >οὓς τέκε κυσαμένη Ἐρέβει φιλότητι μιγεῖσα. </l>
<l n="126" >Γαῖα δέ τοι πρῶτον μὲν ἐγείνατο ἶσον ἑαυτῇ </l>
<l n="127" >Οὐρανὸν ἀστερόενθ᾽, ἵνα μιν περὶ πάντα καλύπτοι,</l>
<l n="128" >ὄφρ᾽ εἴη μακάρεσσι θεοῖς ἕδος ἀσφαλὲς αἰεί.</l>
<l n="129" >γείνατο δ᾽ Οὔρεα μακρά, θεῶν χαρίεντας ἐναύλους,</l> 
<l n="130" >Νυμφέων, αἳ ναίουσιν ἀν᾽ οὔρεα βησσήεντα.</l>
<l n="131" >ἣ δὲ καὶ ἀτρύγετον πέλαγος τέκεν, οἴδματι θυῖον, </l>
<l n="132" >Πόντον, ἄτερ φιλότητος ἐφιμέρου· αὐτὰρ ἔπειτα</l>
<l n="133" >Οὐρανῷ εὐνηθεῖσα τέκ᾽ Ὠκεανὸν βαθυδίνην,</l>
<l n="134" >Κοῖόν τε Κρῖόν θ᾽ Ὑπερίονά τ᾽ Ἰαπετόν τε</l> 
<l n="135" > Θείαν τε Ῥείαν τε Θέμιν τε Μνημοσύνην τε</l>
<l n="136" >Φοίβην τε χρυσοστέφανον Τηθύν τ᾽ ἐρατεινήν.</l>
<l n="137" >τοὺς δὲ μέθ᾽ ὁπλότατος γένετο Κρόνος ἀγκυλομήτης,</l>
<l n="138" >δεινότατος παίδων· θαλερὸν δ᾽ ἤχθηρε τοκῆα.</l>
<l n="139" >γείνατο δ᾽ αὖ Κύκλωπας ὑπέρβιον ἦτορ ἔχοντας,</l> 
<l n="140" >Βρόντην τε Στερόπην τε καὶ Ἄργην ὀβριμόθυμον, </l>
<l n="141" >οἳ Ζηνὶ βροντήν τε δόσαν τεῦξάν τε κεραυνόν.</l>
<l n="142" >οἳ δή τοι τὰ μὲν ἄλλα θεοῖς ἐναλίγκιοι ἦσαν, </l>
<l n="143" >μοῦνος δ᾽ ὀφθαλμὸς μέσσῳ ἐνέκειτο μετώπῳ.</l>
<l n="144" >Κύκλωπες δ᾽ ὄνομ᾽ ἦσαν ἐπώνυμον, οὕνεκ᾽ ἄρα σφέων</l> 
<l n="145" > κυκλοτερὴς ὀφθαλμὸς ἕεις ἐνέκειτο μετώπῳ·</l>
<l n="146" >ἰσχὺς δ᾽ ἠδὲ βίη καὶ μηχαναὶ ἦσαν ἐπ᾽ ἔργοις.</l>
<l n="147" >ἄλλοι δ᾽ αὖ Γαίης τε καὶ Οὐρανοῦ ἐξεγένοντο</l>
<l n="148" >τρεῖς παῖδες μεγάλοι τε καὶ ὄβριμοι, οὐκ ὀνομαστοί,</l>
<l n="149" >Κόττος τε Βριάρεώς τε Γύης θ᾽, ὑπερήφανα τέκνα.</l> 
<l n="150" > τῶν ἑκατὸν μὲν χεῖρες ἀπ᾽ ὤμων ἀίσσοντο,</l>
<l n="151" >ἄπλαστοι, κεφαλαὶ δὲ ἑκάστῳ πεντήκοντα</l>
<l n="152" >ἐξ ὤμων ἐπέφυκον ἐπὶ στιβαροῖσι μέλεσσιν·</l>
<l n="153" >ἰσχὺς δ᾽ ἄπλητος κρατερὴ μεγάλῳ ἐπὶ εἴδει.</l>
<l n="154" >ὅσσοι γὰρ Γαίης τε καὶ Οὐρανοῦ ἐξεγένοντο,</l> 
<l n="155" >δεινότατοι παίδων, σφετέρῳ δ᾽ ἤχθοντο τοκῆι</l>
<l n="156" >ἐξ ἀρχῆς· καὶ τῶν μὲν ὅπως τις πρῶτα γένοιτο,</l>
<l n="157" >πάντας ἀποκρύπτασκε, καὶ ἐς φάος οὐκ ἀνίεσκε,</l>
<l n="158" >Γαίης ἐν κευθμῶνι, κακῷ δ᾽ ἐπετέρπετο ἔργῳ</l>
<l n="159" >Οὐρανός. ἣ δ᾽ ἐντὸς στοναχίζετο Γαῖα πελώρη</l> 
<l n="160" >στεινομένη· δολίην δὲ κακήν τ᾽ ἐφράσσατο τέχνην. </l>
<l n="161" >αἶψα δὲ ποιήσασα γένος πολιοῦ ἀδάμαντος</l>
<l n="162" >τεῦξε μέγα δρέπανον καὶ ἐπέφραδε παισὶ φίλοισιν·</l>
<l n="163" >εἶπε δὲ θαρσύνουσα, φίλον τετιημένη ἦτορ·</l>
<l n="164" >παῖδες ἐμοὶ καὶ πατρὸς ἀτασθάλου, αἴ κ᾽ ἐθέλητε</l> 
<l n="165" >πείθεσθαι, πατρός κε κακὴν τισαίμεθα λώβην</l>
<l n="166" >ὑμετέρου· πρότερος γὰρ ἀεικέα μήσατο ἔργα.</l>
<l n="167" >ὣς φάτο· τοὺς δ᾽ ἄρα πάντας ἕλεν δέος, οὐδέ τις αὐτῶν</l>
<l n="168" >φθέγξατο. θαρσήσας δὲ μέγας Κρόνος ἀγκυλομήτης</l>
<l n="169" >ἂψ αὖτις μύθοισι προσηύδα μητέρα κεδνήν·</l> 
<l n="170" >μῆτερ, ἐγώ κεν τοῦτό γ᾽ ὑποσχόμενος τελέσαιμι</l>
<l n="171" >ἔργον, ἐπεὶ πατρός γε δυσωνύμου οὐκ ἀλεγίζω</l>
<l n="172" >ἡμετέρου· πρότερος γὰρ ἀεικέα μήσατο ἔργα.</l>
<l n="173" >ὣς φάτο· γήθησεν δὲ μέγα φρεσὶ Γαῖα πελώρη· </l>
<l n="174" >εἷσε δέ μιν κρύψασα λόχῳ· ἐνέθηκε δὲ χερσὶν</l> 
<l n="175" >ἅρπην καρχαρόδοντα· δόλον δ᾽ ὑπεθήκατο πάντα. </l>
<l n="176" >ἦλθε δὲ νύκτ᾽ ἐπάγων μέγας Οὐρανός, ἀμφὶ δὲ Γαίῃ</l>
<l n="177" >ἱμείρων φιλότητος ἐπέσχετο καί ῥ᾽ ἐτανύσθη</l>
<l n="178" >πάντη· ὃ δ᾽ ἐκ λοχέοιο πάις ὠρέξατο χειρὶ</l>
<l n="179" >σκαιῇ, δεξιτερῇ δὲ πελώριον ἔλλαβεν ἅρπην</l> 
<l n="180" >μακρὴν καρχαρόδοντα, φίλου δ᾽ ἀπὸ μήδεα πατρὸς</l>
<l n="181" >ἐσσυμένως ἤμησε, πάλιν δ᾽ ἔρριψε φέρεσθαι</l>
<l n="182" >ἐξοπίσω· τὰ μὲν οὔ τι ἐτώσια ἔκφυγε χειρός·</l>
<l n="183" >ὅσσαι γὰρ ῥαθάμιγγες ἀπέσσυθεν αἱματόεσσαι,</l>
<l n="184" >πάσας δέξατο Γαῖα· περιπλομένων δ᾽ ἐνιαυτῶν</l> 
<l n="185" >γείνατ᾽ Ἐρινῦς τε κρατερὰς μεγάλους τε Γίγαντας, </l>
<l n="186" >τεύχεσι λαμπομένους, δολίχ᾽ ἔγχεα χερσὶν ἔχοντας,</l>
<l n="187" >Νύμφας θ᾽ ἃς Μελίας καλέους᾽ ἐπ᾽ ἀπείρονα γαῖαν.</l>
<l n="188" >μήδεα δ᾽ ὡς τὸ πρῶτον ἀποτμήξας ἀδάμαντι</l>
<l n="189" >κάββαλ᾽ ἀπ᾽ ἠπείροιο πολυκλύστῳ ἐνὶ πόντῳ,</l> 
<l n="190" >ὣς φέρετ᾽ ἂμ πέλαγος πουλὺν χρόνον, ἀμφὶ δὲ λευκὸς</l>
<l n="191" >ἀφρὸς ἀπ᾽ ἀθανάτου χροὸς ὤρνυτο· τῷ δ᾽ ἔνι κούρη</l>
<l n="192" >ἐθρέφθη· πρῶτον δὲ Κυθήροισιν ζαθέοισιν</l>
<l n="193" >ἔπλητ᾽, ἔνθεν ἔπειτα περίρρυτον ἵκετο Κύπρον.</l>
<l n="194" >ἐκ δ᾽ ἔβη αἰδοίη καλὴ θεός, ἀμφὶ δὲ ποίη</l> 
<l n="195" > ποσσὶν ὕπο ῥαδινοῖσιν ἀέξετο· τὴν δ᾽ Ἀφροδίτην</l>
<l n="196" ><sic>ἀφρογενέα τε θεὰν καὶ ἐυστέφανον Κυθέρειαν </sic></l>
<l n="197" >κικλῄσκουσι θεοί τε καὶ ἀνέρες, οὕνεκ᾽ ἐν ἀφρῷ</l>
<l n="198" >θρέφθη· ἀτὰρ Κυθέρειαν, ὅτι προσέκυρσε Κυθήροις·</l>
<l n="199" >Κυπρογενέα δ᾽, ὅτι γέντο πολυκλύστῳ ἐνὶ Κύπρῳ·</l> 
<l n="200" >ἠδὲ φιλομμηδέα, ὅτι μηδέων ἐξεφαάνθη.</l>
<l n="201" >τῇ δ᾽ Ἔρος ὡμάρτησε καὶ Ἵμερος ἕσπετο καλὸς</l>
<l n="202" >γεινομένῃ τὰ πρῶτα θεῶν τ᾽ ἐς φῦλον ἰούσῃ.</l>
<l n="203" >ταύτην δ᾽ ἐξ ἀρχῆς τιμὴν ἔχει ἠδὲ λέλογχε</l>
<l n="204" >μοῖραν ἐν ἀνθρώποισι καὶ ἀθανάτοισι θεοῖσι,</l> 
<l n="205" > παρθενίους τ᾽ ὀάρους μειδήματά τ᾽ ἐξαπάτας τε</l>
<l n="206" >τέρψιν τε γλυκερὴν φιλότητά τε μειλιχίην τε.</l>
<l n="207" >τοὺς δὲ πατὴρ Τιτῆνας ἐπίκλησιν καλέεσκε</l>
<l n="208" >παῖδας νεικείων μέγας Οὐρανός, οὓς τέκεν αὐτός·</l>
<l n="209" >φάσκε δὲ τιταίνοντας ἀτασθαλίῃ μέγα ῥέξαι</l> 
<l n="210" >ἔργον, τοῖο δ᾽ ἔπειτα τίσιν μετόπισθεν ἔσεσθαι.</l>
<l n="211" >νὺξ δ᾽ ἔτεκεν στυγερόν τε Μόρον καὶ Κῆρα μέλαιναν</l>
<l n="212" >καὶ Θάνατον, τέκε δ᾽ Ὕπνον, ἔτικτε δὲ φῦλον Ὀνείρων·</l> 
<l n="213" > δεύτερον αὖ Μῶμον καὶ Ὀιζὺν ἀλγινόεσσαν</l> 
<l n="214" >οὔ τινι κοιμηθεῖσα θεὰ τέκε Νὺξ ἐρεβεννή, </l> 
<l n="215" >Ἑσπερίδας θ᾽, ᾗς μῆλα πέρην κλυτοῦ Ὠκεανοῖο</l>
<l n="216" >χρύσεα καλὰ μέλουσι φέροντά τε δένδρεα καρπόν.</l>
<l n="217" >καὶ Μοίρας καὶ Κῆρας ἐγείνατο νηλεοποίνους,</l>
<l n="218" >Κλωθώ τε Λάχεσίν τε καὶ Ἄτροπον, αἵτε βροτοῖσι</l>
<l n="219" >γεινομένοισι διδοῦσιν ἔχειν ἀγαθόν τε κακόν τε,</l> 
<l n="220" > αἵτ᾽ ἀνδρῶν τε θεῶν τε παραιβασίας ἐφέπουσιν·</l>
<l n="221" >οὐδέ ποτε λήγουσι θεαὶ δεινοῖο χόλοιο,</l>
<l n="222" >πρίν γ᾽ ἀπὸ τῷ δώωσι κακὴν ὄπιν, ὅς τις ἁμάρτῃ.</l>
<l n="223" >τίκτε δὲ καὶ Νέμεσιν, πῆμα θνητοῖσι βροτοῖσι,</l>
<l n="224" >Νὺξ ὀλοή· μετὰ τὴν δ᾽ Ἀπάτην τέκε καὶ Φιλότητα</l> 
<l n="225" >Γῆράς τ᾽ οὐλόμενον, καὶ Ἔριν τέκε καρτερόθυμον.</l>
<l n="226" >αὐτὰρ Ἔρις στυγερὴ τέκε μὲν Πόνον ἀλγινόεντα</l>
<l n="227" >Λήθην τε Λιμόν τε καὶ Ἄλγεα δακρυόεντα</l>
<l n="228" >Ὑσμίνας τε Μάχας τε Φόνους τ᾽ Ἀνδροκτασίας τε</l>
<l n="229" >Νείκεά τε ψευδέας τε Λόγους Ἀμφιλλογίας τε</l> 
<l n="230" >Δυσνομίην τ᾽ Ἄτην τε, συνήθεας ἀλλήλῃσιν,</l>
<l n="231" >Ὅρκον θ᾽, ὃς δὴ πλεῖστον ἐπιχθονίους ἀνθρώπους</l>
<l n="232" >πημαίνει, ὅτε κέν τις ἑκὼν ἐπίορκον ὀμόσσῃ.</l>
<l n="233" >Νηρέα δ᾽ ἀψευδέα καὶ ἀληθέα γείνατο Πόντος,</l>
<l n="234" >πρεσβύτατον παίδων· αὐτὰρ καλέουσι γέροντα,</l> 
<l n="235" >οὕνεκα νημερτής τε καὶ ἤπιος, οὐδὲ θεμιστέων</l>
<l n="236" >λήθεται, ἀλλὰ δίκαια καὶ ἤπια δήνεα οἶδεν·</l>
<l n="237" >αὖτις δ᾽ αὖ Θαύμαντα μέγαν καὶ ἀγήνορα Φόρκυν</l>
<l n="238" >Γαίῃ μισγόμενος καὶ Κητὼ καλλιπάρῃον</l>
<l n="239" >Εὐρυβίην τ᾽ ἀδάμαντος ἐνὶ φρεσὶ θυμὸν ἔχουσαν.</l>
<l n="240" > Νηρῆος δ᾽ ἐγένοντο μεγήρατα τέκνα θεάων</l>
<l n="241" >πόντῳ ἐν ἀτρυγέτῳ καὶ Δωρίδος ἠυκόμοιο,</l>
<l n="242" >κούρης Ὠκεανοῖο, τελήεντος ποταμοῖο,</l>
<l n="243" >Πλωτώ τ᾽ Εὐκράντη τε Σαώ τ᾽ Ἀμφιτρίτη τε</l>
<l n="244" >Εὐδώρη τε Θέτις τε Γαλήνη τε Γλαύκη τε</l> 
<l n="245" > Κυμοθόη Σπειώ τε Θόη θ᾽ Ἀλίη τ᾽ ἐρόεσσα</l>
<l n="246" >Πασιθέη τ᾽ Ἐρατώ τε καὶ Εὐνίκη ῥοδόπηχυς</l>
<l n="247" >καὶ Μελίτη χαρίεσσα καὶ Εὐλιμένη καὶ Ἀγαυὴ</l>
<l n="248" >Δωτώ τε Πρωτώ τε Φέρουσά τε Δυναμένη τε</l>
<l n="249" >Νησαίη τε καὶ Ἀκταίη καὶ Πρωτομέδεια</l> 
<l n="250" > Δωρὶς καὶ Πανόπεια καὶ εὐειδὴς Γαλάτεια</l>
<l n="251" >Ἱπποθόη τ᾽ ἐρόεσσα καὶ Ἱππονόη ῥοδόπηχυς</l>
<l n="252" >Κυμοδόκη θ᾽, ἣ κύματ᾽ ἐν ἠεροειδέι πόντῳ</l>
<l n="253" >πνοιάς τε ζαέων ἀνέμων σὺν Κυματολήγῃ</l>
<l n="254" >ῥεῖα πρηΰνει καὶ ἐυσφύρῳ Ἀμφιτρίτῃ,</l> 
<l n="255" > Κυμώ τ᾽ Ἠιόνη τε ἐυστέφανός θ᾽ Ἁλιμήδη</l>
<l n="256" >Γλαυκονόμη τε φιλομμειδὴς καὶ Ποντοπόρεια</l>
<l n="257" >Ληαγόρη τε καὶ Εὐαγόρη καὶ Λαομέδεια</l>
<l n="258" >Πουλυνόη τε καὶ Αὐτονόη καὶ Λυσιάνασσα</l>
<l n="259" >Εὐάρνη τε φυήν τ᾽ ἐρατὴ καὶ εἶδος ἄμωμος</l> 
<l n="260" > καὶ Ψαμάθη χαρίεσσα δέμας δίη τε Μενίππη</l>
<l n="261" >Νησώ τ᾽ Εὐπόμπη τε Θεμιστώ τε Προνόη τε</l>
<l n="262" >Νημερτής θ᾽, ἣ πατρὸς ἔχει νόον ἀθανάτοιο.</l>
<l n="263" >αὗται μὲν Νηρῆος ἀμύμονος ἐξεγένοντο</l>
<l n="264" >κοῦραι πεντήκοντα, ἀμύμονα ἔργα ἰδυῖαι.</l> 
<l n="265" > Θαύμας δ᾽ Ὠκεανοῖο βαθυρρείταο θύγατρα</l>
<l n="266" >ἠγάγετ᾽ Ἠλέκτρην· ἣ δ᾽ ὠκεῖαν τέκεν Ἶριν</l>
<l n="267" >ἠυκόμους θ᾽ Ἁρπυίας Ἀελλώ τ᾽ Ὠκυπέτην τε,</l>
<l n="268" >αἵ ῥ᾽ ἀνέμων πνοιῇσι καὶ οἰωνοῖς ἅμ᾽ ἕπονται</l>
<l n="269" >ὠκείῃς πτερύγεσσι· μεταχρόνιαι γὰρ ἴαλλον.</l>
<l n="270" > Φόρκυϊ δ᾽ αὖ Κητὼ Γραίας τέκε καλλιπαρῄους</l>
<l n="271" >ἐκ γενετῆς πολιάς, τὰς δὴ Γραίας καλέουσιν</l>
<l n="272" >ἀθάνατοί τε θεοὶ χαμαὶ ἐρχόμενοί τ᾽ ἄνθρωποι,</l>
<l n="273" >Πεμφρηδώ τ᾽ ἐύπεπλον Ἐνυώ τε κροκόπεπλον,</l>
<l n="274" >Γοργούς θ᾽, αἳ ναίουσι πέρην κλυτοῦ Ὠκεανοῖο</l> 
<l n="275" >ἐσχατιῇ πρὸς Νυκτός, ἵν᾽ Ἑσπερίδες λιγύφωνοι,</l>
<l n="276" >Σθεννώ τ᾽ Εὐρυάλη τε Μέδουσά τε λυγρὰ παθοῦσα.</l>
<l n="277" >ἣ μὲν ἔην θνητή, αἳ δ᾽ ἀθάνατοι καὶ ἀγήρῳ,</l>
<l n="278" >αἱ δύο· τῇ δὲ μιῇ παρελέξατο Κυανοχαίτης</l>
<l n="279" >ἐν μαλακῷ λειμῶνι καὶ ἄνθεσιν εἰαρινοῖσιν.</l> 
<l n="280" >τῆς δ᾽ ὅτε δὴ Περσεὺς κεφαλὴν ἀπεδειροτόμησεν, </l>
<l n="281" >ἔκθορε Χρυσαωρ τε μέγας καὶ Πήγασος ἵππος.</l>
<l n="282" >τῷ μὲν ἐπώνυμον ἦεν, ὅτ᾽ Ὠκεανοῦ περὶ πηγὰς</l>
<l n="283" >γένθ᾽, ὃ δ᾽ ἄορ χρύσειον ἔχων μετὰ χερσὶ φίλῃσιν.</l>
<l n="284" >χὠ μὲν ἀποπτάμενος προλιπὼν χθόνα, μητέρα μήλων,</l> 
<l n="285" > ἵκετ᾽ ἐς ἀθανάτους· Ζηνὸς δ᾽ ἐν δώμασι ναίει</l>
<l n="286" >βροντήν τε στεροπήν τε φέρων Διὶ μητιόεντι.</l>
<l n="287" >Χρυσάωρ δ᾽ ἔτεκεν τρικέφαλον Γηρυονῆα</l>
<l n="288" >μιχθεὶς Καλλιρόῃ κούρῃ κλυτοῦ Ὠκεανοῖο.</l>
<l n="289" >τὸν μὲν ἄρ᾽ ἐξενάριξε βίη Ἡρακληείη</l> 
<l n="290" > βουσὶ παρ᾽ εἰλιπόδεσσι περιρρύτῳ εἰν Ἐρυθείῃ</l>
<l n="291" >ἤματι τῷ ὅτε περ βοῦς ἤλασεν εὐρυμετώπους</l>
<l n="292" >Τίρυνθ᾽ εἰς ἱερὴν διαβὰς πόρον Ὠκεανοῖο</l>
<l n="293" >Ὄρθον τε κτείνας καὶ βουκόλον Εὐρυτίωνα</l>
<l n="294" >σταθμῷ ἐν ἠερόεντι πέρην κλυτοῦ Ὠκεανοῖο.</l> 
<l n="295" >ἣ δ᾽ ἔτεκ᾽ ἄλλο πέλωρον ἀμήχανον, οὐδὲν ἐοικὸς</l>
<l n="296" >θνητοῖς ἀνθρώποις οὐδ᾽ ἀθανάτοισι θεοῖσιν,</l>
<l n="297" >σπῆι ἔνι γλαφυρῷ θείην κρατερόφρον᾽ Ἔχιδναν,</l>
<l n="298" >ἥμισυ μὲν νύμφην ἑλικώπιδα καλλιπάρῃον,</l>
<l n="299" >ἥμισυ δ᾽ αὖτε πέλωρον ὄφιν δεινόν τε μέγαν τε</l> 
<l n="300" >αἰόλον ὠμηστὴν ζαθέης ὑπὸ κεύθεσι γαίης. </l>
<l n="301" >ἔνθα δέ οἱ σπέος ἐστὶ κάτω κοίλῃ ὑπὸ πέτρῃ</l>
<l n="302" >τηλοῦ ἀπ᾽ ἀθανάτων τε θεῶν θνητῶν τ᾽ ἀνθρώπων·</l>
<l n="303" >ἔνθ᾽ ἄρα οἱ δάσσαντο θεοὶ κλυτὰ δώματα ναίειν.</l>
<l n="304" >ἣ δ᾽ ἔρυτ᾽ εἰν Ἀρίμοισιν ὑπὸ χθονὶ λυγρὴ Ἔχιδνα,</l> 
<l n="305" >ἀθάνατος νύμφη καὶ ἀγήραος ἤματα πάντα. </l>
<l n="306" >τῇ δὲ Τυφάονά φασι μιγήμεναι ἐν φιλότητι</l>
<l n="307" >δεινόν θ᾽ ὑβριστήν τ᾽ ἄνομόν θ᾽ ἑλικώπιδι κούρῃ·</l>
<l n="308" >ἣ δ᾽ ὑποκυσαμένη τέκετο κρατερόφρονα τέκνα.</l>
<l n="309" >Ὄρθον μὲν πρῶτον κύνα γείνατο Γηρυονῆι·</l> 
<l n="310" >δεύτερον αὖτις ἔτικτεν ἀμήχανον, οὔ τι φατειὸν</l>
<l n="311" >Κέρβερον ὠμηστήν, Ἀίδεω κύνα χαλκεόφωνον,</l>
<l n="312" >πεντηκοντακέφαλον, ἀναιδέα τε κρατερόν τε·</l>
<l n="313" >τὸ τρίτον Ὕδρην αὖτις ἐγείνατο λυγρὰ ἰδυῖαν</l>
<l n="314" >Λερναίην, ἣν θρέψε θεὰ λευκώλενος Ἥρη</l> 
<l n="315" >ἄπλητον κοτέουσα βίῃ Ἡρακληείῃ. </l>
<l n="316" >καὶ τὴν μὲν Διὸς υἱὸς ἐνήρατο νηλέι χαλκῷ</l>
<l n="317" >Ἀμφιτρυωνιάδης σὺν ἀρηιφίλῳ Ἰολάῳ</l>
<l n="318" >Ηρακλέης βουλῇσιν Ἀθηναίης ἀγελείης.</l>
<l n="319" >ἣ δὲ Χίμαιραν ἔτικτε πνέουσαν ἀμαιμάκετον πῦρ,</l> 
<l n="320" > δεινήν τε μεγάλην τε ποδώκεά τε κρατερήν τε·</l>
<l n="321" >τῆς δ᾽ ἦν τρεῖς κεφαλαί· μία μὲν χαροποῖο λέοντος,</l>
<l n="322" >ἣ δὲ χιμαίρης, ἣ δ᾽ ὄφιος, κρατεροῖο δράκοντος,</l>
<l n="323" ><sic>πρόσθε λέων, ὄπιθεν δὲ δράκων, μέσση δὲ χίμαιρα,</sic></l>
<l n="324" ><sic>δεινὸν ἀποπνείουσα πυρὸς μένος αἰθομένοιο. </sic></l> 
<l n="325" >τὴν μὲν Πήγασος εἷλε καὶ ἐσθλὸς Βελλεροφόντης. </l>
<l n="326" >ἣ δ᾽ ἄρα Φῖκ᾽ ὀλοὴν τέκε Καδμείοισιν ὄλεθρον</l>
<l n="327" >Ὅρθῳ ὑποδμηθεῖσα Νεμειαῖόν τε λέοντα,</l>
<l n="328" >τόν ῥ᾽ Ἥρη θρέψασα Διὸς κυδρὴ παράκοιτις</l>
<l n="329" >γουνοῖσιν κατένασσε Νεμείης, πῆμ᾽ ἀνθρώποις.</l> 
<l n="330" >ἔνθ᾽ ἄρ᾽ ὃ οἰκείων ἐλεφαίρετο φῦλ᾽ ἀνθρώπων, </l>
<l n="331" >κοιρανέων Τρητοῖο Νεμείης ἠδ᾽ Ἀπέσαντος·</l>
<l n="332" >ἀλλά ἑ ἲς ἐδάμασσε βίης Ἡρακληείης.</l>
<l n="333" >Κητὼ δ᾽ ὁπλότατον Φόρκυι φιλότητι μιγεῖσα</l>
<l n="334" >γείνατο δεινὸν ὄφιν, ὃς ἐρεμνῆς κεύθεσι γαίης</l> 
<l n="335" >πείρασιν ἐν μεγάλοις παγχρύσεα μῆλα φυλάσσει. </l>
<l n="336" >τοῦτο μὲν ἐκ Κητοῦς καὶ Φόρκυνος γένος ἐστίν.</l>
<l n="337" >Τηθὺς δ᾽ Ὠκεανῷ Ποταμοὺς τέκε δινήεντας,</l>
<l n="338" >Νεῖλόν τ᾽ Ἀλφειόν τε καὶ Ἠριδανὸν βαθυδίνην</l>
<l n="339" >Στρυμόνα Μαίανδρόν τε καὶ Ἴστρον καλλιρέεθρον</l> 
<l n="340" > Φᾶσίν τε Ῥῆσόν τ᾽ Ἀχελώιόν τ᾽ ἀργυροδίνην</l>
<l n="341" >Νέσσον τε Ῥοδίον θ᾽ Ἁλιάκμονά θ᾽ Ἑπτάπορόν τε</l>
<l n="342" >Γρήνικόν τε καὶ Αἴσηπον θεῖόν τε Σιμοῦντα</l>
<l n="343" >Πηνειόν τε καὶ Ἕρμον ἐυρρείτην τε Κάικον</l>
<l n="344" >Σαγγάριόν τε μέγαν Λάδωνά τε Παρθένιόν τε</l> 
<l n="345" >Εὔηνόν τε καὶ Ἄρδησκον θεῖόν τε Σκάμανδρον. </l>
<l n="346" >τίκτε δὲ θυγατέρων ἱερὸν γένος, αἳ κατὰ γαῖαν</l>
<l n="347" >ἄνδρας κουρίζουσι σὺν Ἀπόλλωνι ἄνακτι</l>
<l n="348" >καὶ Ποταμοῖς, ταύτην δὲ Διὸς πάρα μοῖραν ἔχουσι,</l>
<l n="349" >Πειθώ τ᾽ Ἀδμήτη τε Ἰάνθη τ᾽ Ἠλέκτρη τε</l> 
<l n="350" > Δωρίς τε Πρυμνώ τε καὶ Οὐρανίη θεοειδὴς</l>
<l n="351" >Ἱππώ τε Κλυμένη τε Ῥόδειά τε Καλλιρόη τε</l>
<l n="352" >Ζευξώ τε Κλυτίη τε Ἰδυῖά τε Πασιθόη τε</l>
<l n="353" >Πληξαύρη τε Γαλαξαύρη τ᾽ ἐρατή τε Διώνη</l>
<l n="354" >Μηλόβοσίς τε Φόη τε καὶ εὐειδὴς Πολυδώρη</l> 
<l n="355" > Κερκηίς τε φυὴν ἐρατὴ Πλουτώ τε βοῶπις</l>
<l n="356" >Περσηίς τ᾽ Ἰάνειρά τ᾽ Ἀκάστη τε Ξάνθη τε</l>
<l n="357" >Πετραίη τ᾽ ἐρόεσσα Μενεσθώ τ᾽ Εὐρώπη τε</l>
<l n="358" >Μῆτίς τ᾽ Εὐρυνόμη τε Τελεστώ τε Κροκοπεπλος</l>
<l n="359" >Χρυσηίς τ᾽ Ἀσίη τε καὶ ἱμερόεσσα Καλυψὼ</l> 
<l n="360" > Εὐδώρη τε Τύχη τε καὶ Ἀμφιρὼ Ὠκυρόη τε</l>
<l n="361" >καὶ Στύξ, ἣ δή σφεων προφερεστάτη ἐστὶν ἁπασέων.</l>
<l n="362" >αὗται δ᾽ Ὠκεανοῦ καὶ Τηθύος ἐξεγένοντο</l>
<l n="363" >πρεσβύταται κοῦραι· πολλαί γε μέν εἰσι καὶ ἄλλαι.</l>
<l n="364" >τρὶς γὰρ χίλιαί εἰσι τανύσφυροι Ὠκεανῖναι,</l> 
<l n="365" > αἵ ῥα πολυσπερέες γαῖαν καὶ βένθεα λίμνης</l>
<l n="366" >πάντη ὁμῶς ἐφέπουσι, θεάων ἀγλαὰ τέκνα.</l>
<l n="367" >τόσσοι δ᾽ αὖθ᾽ ἕτεροι ποταμοὶ καναχηδὰ ῥέοντες,</l>
<l n="368" >υἱέες Ὠκεανοῦ, τοὺς γείνατο πότνια Τηθύς·</l>
<l n="369" >τῶν ὄνομ᾽ ἀργαλέον πάντων βροτὸν ἀνέρ᾽ ἐνισπεῖν,</l> 
<l n="370" >οἳ δὲ ἕκαστοι ἴσασιν, ὅσοι περιναιετάωσιν.</l>
<l n="371" >θεία δ᾽ Ἠέλιόν τε μέγαν λαμπράν τε Σελήνην</l>
<l n="372" >Ἠῶ θ᾽, ἣ πάντεσσιν ἐπιχθονίοισι φαείνει</l>
<l n="373" >ἀθανάτοις τε θεοῖσι, τοὶ οὐρανὸν εὐρὺν ἔχουσι,</l>
<l n="374" >γείναθ᾽ ὑποδμηθεῖς᾽ Ὑπερίονος ἐν φιλότητι.</l> 
<l n="375" > Κρίῳ δ᾽ Εὐρυβίν τέκεν ἐν φιλότητι μιγεῖσα</l>
<l n="376" >Ἀστραῖόν τε μέγαν Πάλλαντά τε δῖα θεάων</l>
<l n="377" >Πέρσην θ᾽, ὃς καὶ πᾶσι μετέπρεπεν ἰδμοσύνῃσιν.</l>
<l n="378" >Ἀστραίῳ δ᾽ Ἠὼς ἀνέμους τέκε καρτεροθύμους,</l>
<l n="379" >ἀργέστην Ζέφυρον Βορέην τ᾽ αἰψηροκέλευθον</l> 
<l n="380" >καὶ Νότον, ἐν φιλότητι θεὰ θεῷ εὐνηθεῖσα.</l>
<l n="381" >τοὺς δὲ μέτ᾽ ἀστέρα τίκτεν Ἑωσφόρον Ἠριγένεια</l>
<l n="382" >ἄστρα τε λαμπετόωντα, τά τ᾽ οὐρανὸς ἐστεφάνωται.</l>
<l n="383" >Στὺξ δ᾽ ἔτεκ᾽ Ὠκεανοῦ θυγάτηρ Πάλλαντι μιγεῖσα</l>
<l n="384" >Ζῆλον καὶ Νίκην καλλίσφυρον ἐν μεγάροισιν·</l> 
<l n="385" >καὶ Κράτος ἠδὲ Βίην ἀριδείκετα γείνατο τέκνα, </l>
<l n="386" >τῶν οὐκ ἔστ᾽ ἀπάνευθε Διὸς δόμος, οὐδέ τις ἕδρη,</l>
<l n="387" >οὐδ᾽ ὁδός, ὅππη μὴ κείνοις θεὸς ἡγεμονεύῃ,</l>
<l n="388" >ἀλλ᾽ αἰεὶ πὰρ Ζηνὶ βαρυκτύπῳ ἑδριόωνται.</l>
<l n="389" >ὣς γὰρ ἐβούλευσεν Στὺξ ἄφθιτος Ὠκεανίνη</l> 
<l n="390" >ἤματι τῷ, ὅτε πάντας Ὀλύμπιος ἀστεροπητὴς</l>
<l n="391" >ἀθανάτους ἐκάλεσσε θεοὺς ἐς μακρὸν Ὄλυμπον,</l>
<l n="392" >εἶπε δ᾽, ὃς ἂν μετὰ εἷο θεῶν Τιτῆσι μάχοιτο,</l>
<l n="393" >μή τιν᾽ ἀπορραίσειν γεράων, τιμὴν δὲ ἕκαστον</l>
<l n="394" >ἑξέμεν, ἣν τὸ πάρος γε μετ᾽ ἀθανάτοισι θεοῖσιν</l> 
<l n="395" >τὸν δ᾽ ἔφαθ᾽, ὅστις ἄτιμος ὑπὸ Κρόνου ἠδ᾽ ἀγέραστος,</l>
<l n="396" >τιμῆς καὶ γεράων ἐπιβησέμεν, ἧ θέμις ἐστίν.</l>
<l n="397" >ἦλθε δ᾽ ἄρα πρώτη Στὺξ ἄφθιτος Οὔλυμπόνδε</l>
<l n="398" >σὺν σφοῖσιν παίδεσσι φίλου διὰ μήδεα πατρός.</l>
<l n="399" >τὴν δὲ Ζεὺς τίμησε, περισσὰ δὲ δῶρα δέδωκεν.</l> 
<l n="400" >αὐτὴν μὲν γὰρ ἔθηκε θεῶν μέγαν ἔμμεναι ὅρκον, </l>
<l n="401" >παῖδας δ᾽ ἤματα πάντα ἑοῦ μεταναιέτας εἶναι.</l>
<l n="402" >ὣς δ᾽ αὔτως πάντεσσι διαμπερές, ὥς περ ὑπέστη,</l>
<l n="403" >ἐξετέλεσς᾽· αὐτὸς δὲ μέγα κρατεῖ ἠδὲ ἀνάσσει.</l>
<l n="404" >φοίβη δ᾽ αὖ Κοίου πολυήρατον ἦλθεν ἐς εὐνήν·</l> 
<l n="405" > κυσαμένη δὴ ἔπειτα θεὰ θεοῦ ἐν φιλότητι</l>
<l n="406" >Δητὼ κυανόπεπλον ἐγείνατο, μείλιχον αἰεί,</l>
<l n="407" >ἤπιον ἀνθρώποισι καὶ ἀθανάτοισι θεοῖσιν,</l>
<l n="408" >μείλιχον ἐξ ἀρχῆς, ἀγανώτατον ἐντὸς Ὀλύμπου.</l>
<l n="409" >γείνατο δ᾽ Ἀστερίην ἐυώνυμον, ἥν ποτε Πέρσης</l> 
<l n="410" >ἠγάγετ᾽ ἐς μέγα δῶμα φίλην κεκλῆσθαι ἄκοιτιν. </l>
<l n="411" >ἢ δ᾽ ὑποκυσαμένη Ἑκάτην τέκε, τὴν περὶ πάντων</l>
<l n="412" >Ζεὺς Κρονίδης τίμησε· πόρεν δέ οἱ ἀγλαὰ δῶρα,</l>
<l n="413" >μοῖραν ἔχειν γαίης τε καὶ ἀτρυγέτοιο θαλάσσης.</l>
<l n="414" >ἣ δὲ καὶ ἀστερόεντος ἀπ᾽ οὐρανοῦ ἔμμορε τιμῆς</l> 
<l n="415" >ἀθανάτοις τε θεοῖσι τετιμένη ἐστὶ μάλιστα. </l>
<l n="416" >καὶ γὰρ νῦν, ὅτε πού τις ἐπιχθονίων ἀνθρώπων</l>
<l n="417" >ἔρδων ἱερὰ καλὰ κατὰ νόμον ἱλάσκηται,</l>
<l n="418" >κικλῄσκει Ἑκάτην. πολλή τέ οἱ ἕσπετο τιμὴ</l>
<l n="419" >ῥεῖα μάλ᾽, ᾧ πρόφρων γε θεὰ ὑποδέξεται εὐχάς,</l> 
<l n="420" >καί τέ οἱ ὄλβον ὀπάζει, ἐπεὶ δύναμίς γε πάρεστιν.</l>
<l n="421" >ὅσσοι γὰρ Γαίης τε καὶ Οὐρανοῦ ἐξεγένοντο</l>
<l n="422" >καὶ τιμὴν ἔλαχον, τούτων ἔχει αἶσαν ἁπάντων.</l>
<l n="423" >οὐδέ τί μιν Κρονίδης ἐβιήσατο οὐδέ τ᾽ ἀπηύρα,</l>
<l n="424" >ὅσς᾽ ἔλαχεν Τιτῆσι μετὰ προτέροισι θεοῖσιν,</l> 
<l n="425" >ἀλλ᾽ ἔχει, ὡς τὸ πρῶτον ἀπ᾽ ἀρχῆς ἔπλετο δασμός,</l> 
<l n="426" > καὶ γέρας ἐν γαίῃ τε καὶ οὐρανῷ ἠδὲ θαλάσσῃ· </l> 
<l n="427" >οὐδ᾽, ὅτι μουνογενής, ἧσσον θεὰ ἔμμορε τιμῆς,</l> 
<l n="428" >ἀλλ᾽ ἔτι καὶ πολὺ μᾶλλον, ἐπεὶ Ζεὺς τίεται αὐτήν.</l>
<l n="429" >ᾧ δ᾽ ἐθέλει, μεγάλως παραγίγνεται ἠδ᾽ ὀνίνησιν·</l> 
<l n="430" >ἔν τε δίκῃ βασιλεῦσι παρ᾽ αἰδοίοισι καθίζει, </l>
<l n="431" >ἔν τ᾽ ἀγορῇ λαοῖσι μεταπρέπει, ὅν κ᾽ ἐθέλῃσιν·</l>
<l n="432" >ἠδ᾽ ὁπότ᾽ ἐς πόλεμον φθεισήνορα θωρήσσωνται</l>
<l n="433" >ἀνέρες, ἔνθα θεὰ παραγίγνεται, οἷς κ᾽ ἐθέλῃσι</l>
<l n="434" >νίκην προφρονέως ὀπάσαι καὶ κῦδος ὀρέξαι. </l>
<l n="435" >ἐσθλὴ δ᾽ αὖθ᾽ ὁπότ᾽ ἄνδρες ἀεθλεύωσιν ἀγῶνι, </l>
<l n="436" >ἔνθα θεὰ καὶ τοῖς παραγίγνεται ἠδ᾽ ὀνίνησιν·</l>
<l n="437" >νικήσας δὲ βίῃ καὶ κάρτεϊ καλὸν ἄεθλον</l>
<l n="438" >ῥεῖα φέρει χαίρων τε, τοκεῦσι δὲ κῦδος ὀπάζει.</l>
<l n="439" >ἐσθλὴ δ᾽ ἱππήεσσι παρεστάμεν, οἷς κ᾽ ἐθέλῃσιν.</l>
<l n="440" >καὶ τοῖς, οἳ γλαυκὴν δυσπέμφελον ἐργάζονται,</l>
<l n="441" >εὔχονται δ᾽ Ἑκάτῃ καὶ ἐρικτύπῳ Ἐννοσιγαίῳ,</l>
<l n="442" >ῥηιδίως ἄγρην κυδρὴ θεὸς ὤπασε πολλήν,</l>
<l n="443" >ῥεῖα δ᾽ ἀφείλετο φαινομένην, ἐθέλουσά γε θυμῷ.</l>
<l n="444" >ἐσθλὴ δ᾽ ἐν σταθμοῖσι σὺν Ἑρμῇ ληίδ᾽ ἀέξειν·</l>
<l n="445" > βουκολίας δ᾽ ἀγέλας τε καὶ αἰπόλια πλατέ᾽ αἰγῶν</l>
<l n="446" >ποίμνας τ᾽ εἰροπόκων ὀίων, θυμῷ γ᾽ ἐθέλουσα,</l>
<l n="447" >ἐξ ὀλίγων βριάει κἀκ πολλῶν μείονα θῆκεν.</l>
<l n="448" >οὕτω τοι καὶ μουνογενὴς ἐκ μητρὸς ἐοῦσα</l>
<l n="449" >πᾶσι μετ᾽ ἀθανάτοισι τετίμηται γεράεσσιν.</l>
<l n="450" >θῆκε δέ μιν Κρονίδης κουροτρόφον, οἳ μετ᾽ ἐκείνην</l>
<l n="451" >ὀφθαλμοῖσιν ἴδοντο φάος πολυδερκέος Ἠοῦς.</l>
<l n="452" >οὕτως ἐξ ἀρχῆς κουροτρόφος, αἳ δέ τε τιμαί.</l>
<l n="453" >Ῥείη δὲ δμηθεῖσα Κρόνῳ τέκε φαίδιμα τέκνα,</l>
<l n="454" >Ἱστίην Δήμητρα καὶ Ἥρην χρυσοπέδιλον</l>
<l n="455" >ἴφθιμόν τ᾽ Ἀίδην, ὃς ὑπὸ χθονὶ δώματα ναίει</l>
<l n="456" >νηλεὲς ἦτορ ἔχων, καὶ ἐρίκτυπον Ἐννοσίγαιον</l>
<l n="457" >Ζῆνά τε μητιόεντα, θεῶν πατέρ᾽ ἠδὲ καὶ ἀνδρῶν,</l>
<l n="458" >τοῦ καὶ ὑπὸ βροντῆς πελεμίζεται εὐρεῖα χθών.</l>
<l n="459" >καὶ τοὺς μὲν κατέπινε μέγας Κρόνος, ὥς τις ἕκαστος</l>
<l n="460" >νηδύος ἐξ ἱερῆς μητρὸς πρὸς γούναθ᾽ ἵκοιτο, </l>
<l n="461" >τὰ φρονέων, ἵνα μή τις ἀγαυῶν Οὐρανιώνων</l>
<l n="462" >ἄλλος ἐν ἀθανάτοισιν ἔχοι βασιληίδα τιμήν.</l>
<l n="463" >πεύθετο γὰρ Γαίης τε καὶ Οὐρανοῦ ἀστερόεντος,</l>
<l n="464" >οὕνεκά οἱ πέπρωτο ἑῷ ὑπὸ παιδὶ δαμῆναι</l>
<l n="465" >καὶ κρατερῷ περ ἐόντι, Διὸς μεγάλου διὰ βουλάς·</l>
<l n="466" >τῷ ὅ γ᾽ ἄρ᾽ οὐκ ἀλαὸς σκοπιὴν ἔχεν, ἀλλὰ δοκεύων</l>
<l n="467" >παῖδας ἑοὺς κατέπινε· Ῥέην δ᾽ ἔχε πένθος ἄλαστον.</l>
<l n="468" >ἀλλ᾽ ὅτε δὴ Δί᾽ ἔμελλε θεῶν πατέρ᾽ ἠδὲ καὶ ἀνδρῶν</l>
<l n="469" >τέξεσθαι, τότ᾽ ἔπειτα φίλους λιτάνευε τοκῆας</l>
<l n="470" >τοὺς αὐτῆς, Γαῖάν τε καὶ Οὐρανὸν ἀστερόεντα,</l>
<l n="471" >μῆτιν συμφράσσασθαι, ὅπως λελάθοιτο τεκοῦσα</l>
<l n="472" >παῖδα φίλον, τίσαιτο δ᾽ ἐρινῦς πατρὸς ἑοῖο</l>
<l n="473" >παίδων θ᾽, οὓς κατέπινε μέγας Κρόνος ἀγκυλομήτης.</l>
<l n="474" >οἳ δὲ θυγατρὶ φίλῃ μάλα μὲν κλύον ἠδ᾽ ἐπίθοντο,</l>
<l n="475" >καί οἱ πεφραδέτην, ὅσα περ πέπρωτο γενέσθαι</l>
<l n="476" >ἀμφὶ Κρόνῳ βασιλῆι καὶ υἱέι καρτεροθύμῳ.</l>
<l n="477" >πέμψαν δ᾽ ἐς Λύκτον, Κρήτης ἐς πίονα δῆμον,</l>
<l n="478" >ὁππότ᾽ ἄρ᾽ ὁπλότατον παίδων τέξεσθαι ἔμελλε,</l>
<l n="479" >Ζῆνα μέγαν· τὸν μέν οἱ ἐδέξατο Γαῖα πελώρη</l>
<l n="480" >Κρήτῃ ἐν εὐρείῃ τραφέμεν ἀτιταλλέμεναί τε. </l>
<l n="481" >ἔνθα μιν ἷκτο φέρουσα θοὴν διὰ νύκτα μέλαιναν</l>
<l n="482" >πρώτην ἐς Λύκτον· κρύψεν δέ ἑ χερσὶ λαβοῦσα</l>
<l n="483" >ἄντρῳ ἐν ἠλιβάτῳ, ζαθέης ὑπὸ κεύθεσι γαίης,</l>
<l n="484" >Αἰγαίῳ ἐν ὄρει πεπυκασμένῳ ὑλήεντι.</l>
<l n="485" > τῷ δὲ σπαργανίσασα μέγαν λίθον ἐγγυάλιξεν</l>
<l n="486" >Οὐρανίδῃ μέγ᾽ ἄνακτι, θεῶν προτέρῳ βασιλῆι.</l>
<l n="487" >τὸν τόθ᾽ ἑλὼν χείρεσσιν ἑὴν ἐσκάτθετο νηδὺν</l>
<l n="488" >σχέτλιος· οὐδ᾽ ἐνόησε μετὰ φρεσίν, ὥς οἱ ὀπίσσω</l>
<l n="489" >ἀντὶ λίθου ἑὸς υἱὸς ἀνίκητος καὶ ἀκηδὴς</l>
<l n="490" >λείπεθ᾽, ὅ μιν τάχ᾽ ἔμελλε βίῃ καὶ χερσὶ δαμάσσας</l>
<l n="491" >τιμῆς ἐξελάειν, ὃ δ᾽ ἐν ἀθανάτοισι ἀνάξειν.</l>
<l n="492" >καρπαλίμως δ᾽ ἄρ᾽ ἔπειτα μένος καὶ φαίδιμα γυῖα</l>
<l n="493" >ηὔξετο τοῖο ἄνακτος· ἐπιπλομένων δ᾽ ἐνιαυτῶν</l>
<l n="494" >Γαίης ἐννεσίῃσι πολυφραδέεσσι δολωθεὶς</l>
<l n="495" > ὃν γόνον ἄψ ἀνέηκε μέγας Κρόνος ἀγκυλομήτης</l>
<l n="496" ><sic>νικηθεὶς τέχνῃσι βίηφί τε παιδὸς ἑοῖο. </sic></l>
<l n="497" >πρῶτον δ᾽ ἐξέμεσεν λίθον, ὃν πύματον κατέπινεν· </l>
<l n="498" >τὸν μὲν Ζεὺς στήριξε κατὰ χθονὸς εὐρυοδείης</l>
<l n="499" >Πυθοῖ ἐν ἠγαθέῃ γυάλοις ὕπο Παρνησοῖο</l>
<l n="500" >σῆμ᾽ ἔμεν ἐξοπίσω, θαῦμα θνητοῖσι βροτοῖσιν.</l>
<l n="501" >λῦσε δὲ πατροκασιγνήτους ὀλοῶν ὑπὸ δεσμῶν</l>
<l n="502" >Οὐρανίδας, οὓς δῆσε πατὴρ ἀεσιφροσύνῃσιν·</l>
<l n="503" >οἳ οἱ ἀπεμνήσαντο χάριν ἐυεργεσιάων,</l>
<l n="504" >δῶκαν δὲ βροντὴν ἠδ᾽ αἰθαλόεντα κεραυνὸν</l>
<l n="505" > καὶ στεροπήν· τὸ πρὶν δὲ πελώρη Γαῖα κεκεύθει·</l>
<l n="506" >τοῖς πίσυνος θνητοῖσι καὶ ἀθανάτοισιν ἀνάσσει.</l>
<l n="507" >κούρην δ᾽ Ἰαπετὸς καλλίσφυρον Ὠκεανίνην</l>
<l n="508" >ἠγάγετο Κλυμένην καὶ ὁμὸν λέχος εἰσανέβαινεν.</l>
<l n="509" >ἣ δέ οἱ Ἄτλαντα κρατερόφρονα γείνατο παῖδα·</l>
<l n="510" > τίκτε δ᾽ ὑπερκύδαντα Μενοίτιον ἠδὲ Προμηθέα</l>
<l n="511" >ποικίλον αἰολόμητιν, ἁμαρτίνοόν τ᾽ Ἐπιμηθέα</l>
<l n="512" >ὃς κακὸν ἐξ ἀρχῆς γένετ᾽ ἀνδράσιν ἀλφηστῇσιν·</l>
<l n="513" >πρῶτος γάρ ῥα Διὸς πλαστὴν ὑπέδεκτο γυναῖκα</l>
<l n="514" >παρθένον. ὑβριστὴν δὲ Μενοίτιον εὐρύοπα Ζεὺς</l>
<l n="515" > εἰς Ἔρεβος κατέπεμψε βαλὼν ψολόεντι κεραυνῷ</l>
<l n="516" >εἵνεκ᾽ ἀτασθαλίης τε καὶ ἠνορέης ὑπερόπλου.</l>
<l n="517" >Ἄτλας δ᾽ οὐρανὸν εὐρὺν ἔχει κρατερῆς ὑπ᾽ ἀνάγκης</l>
<l n="518" >πείρασιν ἐν γαίης, πρόπαρ Ἑσπερίδων λιγυφώνων,</l>
<l n="519" >ἑστηὼς κεφαλῇ τε καὶ ἀκαμάτῃσι χέρεσσιν·</l>
<l n="520" >ταύτην γάρ οἱ μοῖραν ἐδάσσατο μητίετα Ζεύς. </l>
<l n="521" >δῆσε δ᾽ ἀλυκτοπέδῃσι Προμηθέα ποικιλόβουλον</l>
<l n="522" >δεσμοῖς ἀργαλέοισι μέσον διὰ κίον᾽ ἐλάσσας·</l>
<l n="523" >καί οἱ ἐπ᾽ αἰετὸν ὦρσε τανύπτερον· αὐτὰρ ὅ γ᾽ ἧπαρ</l>
<l n="524" >ἤσθιεν ἀθάνατον, τὸ δ᾽ ἀέξετο ἶσον ἁπάντη</l>
<l n="525" >νυκτός ὅσον πρόπαν ἦμαρ ἔδοι τανυσίπτερος ὄρνις.</l>
<l n="526" >τὸν μὲν ἄρ᾽ Ἀλκμήνης καλλισφύρου ἄλκιμος υἱὸς</l>
<l n="527" >Ἡρακλέης ἔκτεινε, κακὴν δ᾽ ἀπὸ νοῦσον ἄλαλκεν</l>
<l n="528" >Ἰαπετιονίδῃ καὶ ἐλύσατο δυσφροσυνάων</l>
<l n="529" >οὐκ ἀέκητι Ζηνὸς Ὀλυμπίου ὑψιμέδοντος,</l>
<l n="530" > ὄφρ᾽ Ἡρακλῆος Θηβαγενέος κλέος εἴη</l>
<l n="531" >πλεῖον ἔτ᾽ ἢ τὸ πάροιθεν ἐπὶ χθόνα πουλυβότειραν.</l>
<l n="532" >ταῦτ᾽ ἄρα ἁζόμενος τίμα ἀριδείκετον υἱόν·</l>
<l n="533" >καί περ χωόμενος παύθη χόλου, ὃν πρὶν ἔχεσκεν,</l>
<l n="534" >οὕνεκ᾽ ἐρίζετο βουλὰς ὑπερμενέι Κρονίωνι.</l>
<l n="535" > καὶ γὰρ ὅτ᾽ ἐκρίνοντο θεοὶ θνητοί τ᾽ ἄνθρωποι</l>
<l n="536" >Μηκώνῃ, τότ᾽ ἔπειτα μέγαν βοῦν πρόφρονι θυμῷ</l>
<l n="537" >δασσάμενος προέθηκε, Διὸς νόον ἐξαπαφίσκων.</l>
<l n="538" >τοῖς μὲν γὰρ σάρκας τε καὶ ἔγκατα πίονα δημῷ</l>
<l n="539" >ἐν ῥινῷ κατέθηκε καλύψας γαστρὶ βοείῃ,</l>
<l n="540" > τῷ δ᾽ αὖτ᾽ ὀστέα λευκὰ βοὸς δολίῃ ἐπὶ τέχνῃ</l>
<l n="541" >εὐθετίσας κατέθηκε καλύψας ἀργέτι δημῷ.</l>
<l n="542" >δὴ τότε μιν προσέειπε πατὴρ ἀνδρῶν τε θεῶν τε·</l>
<l n="543" >Ἰαπετιονίδη, πάντων ἀριδείκετ᾽ ἀνάκτων,</l>
<l n="544" >ὦ πέπον, ὡς ἑτεροζήλως διεδάσσαο μοίρας.</l>
<l n="545" >ὣς φάτο κερτομέων Ζεὺς ἄφθιτα μήδεα εἰδώς. </l>
<l n="546" >τὸν δ᾽ αὖτε προσέειπε Προμηθεὺς ἀγκυλομήτης</l>
<l n="547" >ἦκ᾽ ἐπιμειδήσας, δολίης δ᾽ οὐ λήθετο τέχνης·</l>
<l n="548" >ζεῦ κύδιστε μέγιστε θεῶν αἰειγενετάων,</l>
<l n="549" >τῶν δ᾽ ἕλε᾽, ὁπποτέρην σε ἐνὶ φρεσὶ θυμὸς ἀνώγει.</l>
<l n="550" > Φῆ ῥα δολοφρονέων· Ζεὺς δ᾽ ἄφθιτα μήδεα εἰδὼς</l>
<l n="551" >γνῶ ῥ᾽ οὐδ᾽ ἠγνοίησε δόλον· κακὰ δ᾽ ὄσσετο θυμῷ</l>
<l n="552" >θνητοῖς ἀνθρώποισι, τὰ καὶ τελέεσθαι ἔμελλεν.</l>
<l n="553" >χερσὶ δ᾽ ὅ γ᾽ ἀμφοτέρῃσιν ἀνείλετο λευκὸν ἄλειφαρ.</l>
<l n="554" >χώσατο δὲ φρένας ἀμφί, χόλος δέ μιν ἵκετο θυμόν,</l>
<l n="555" >ὡς ἴδεν ὀστέα λευκὰ βοὸς δολίῃ ἐπὶ τέχνῃ. </l>
<l n="556" >ἐκ τοῦ δ᾽ ἀθανάτοισιν ἐπὶ χθονὶ φῦλ᾽ ἀνθρώπων</l>
<l n="557" >καίους᾽ ὀστέα λευκὰ θυηέντων ἐπὶ βωμῶν.</l>
<l n="558" >τὸν δὲ μέγ᾽ ὀχθήσας προσέφη νεφεληγερέτα Ζεύς·</l>
<l n="559" >Ἰαπετιονίδη, πάντων πέρι μήδεα εἰδώς,</l>
<l n="560" >ὦ πέπον, οὐκ ἄρα πω δολίης ἐπιλήθεο τέχνης.</l>
<l n="561" >ὣς φάτο χωόμενος Ζεὺς ἄφθιτα μήδεα εἰδώς·</l>
<l n="562" >ἐκ τούτου δὴ ἔπειτα δόλου μεμνημένος αἰεὶ</l>
<l n="563" >οὐκ ἐδίδου Μελίῃσι πυρὸς μένος ἀκαμάτοιο</l>
<l n="564" >θνητοῖς ἀνθρώποις, οἳ ἐπὶ χθονὶ ναιετάουσιν.</l>
<l n="565" > ἀλλά μιν ἐξαπάτησεν ἐὺς πάις Ἰαπετοῖο</l>
<l n="566" >κλέψας ἀκαμάτοιο πυρὸς τηλέσκοπον. αὐγὴν</l>
<l n="567" >ἐν κοΐλῳ νάρθηκι· δάκεν δέ ἑ νειόθι θυμόν,</l>
<l n="568" >Ζῆν᾽ ὑψιβρεμέτην, ἐχόλωσε δέ μιν φίλον ἦτορ,</l>
<l n="569" >ὡς ἴδ᾽ ἐν ἀνθρώποισι πυρὸς τηλέσκοπον αὐγήν.</l>
<l n="570" > αὐτίκα δ᾽ ἀντὶ πυρὸς τεῦξεν κακὸν ἀνθρώποισιν·</l>
<l n="571" >γαίης γὰρ σύμπλασσε περικλυτὸς Ἀμφιγυήεις</l>
<l n="572" >παρθένῳ αἰδοίῃ ἴκελον Κρονίδεω διὰ βουλάς.</l>
<l n="573" >ζῶσε δὲ καὶ κόσμησε θεὰ γλαυκῶπις Ἀθήνη</l>
<l n="574" >ἀργυφέη ἐσθῆτι· κατὰ κρῆθεν δὲ καλύπτρην</l>
<l n="575" >δαιδαλέην χείρεσσι κατέσχεθε, θαῦμα ἰδέσθαι·</l>
<l n="576" ><sic>ἀμφὶ δέ οἱ στεφάνους, νεοθηλέος ἄνθεα ποίης,</sic></l>
<l n="577" ><sic>ἱμερτοὺς περίθηκε καρήατι Παλλὰς Ἀθήνη. </sic></l>
<l n="578" >ἀμφὶ δέ οἱ στεφάνην χρυσέην κεφαλῆφιν ἔθηκε,</l>
<l n="579" >τὴν αὐτὸς ποίησε περικλυτὸς Ἀμφιγυήεις</l>
<l n="580" >ἀσκήσας παλάμῃσι, χαριζόμενος Διὶ πατρί.</l>
<l n="581" >τῇ δ᾽ ἐνὶ δαίδαλα πολλὰ τετεύχατο, θαῦμα ἰδέσθαι,</l>
<l n="582" >κνώδαλ᾽, ὅς᾽ ἤπειρος πολλὰ τρέφει ἠδὲ θάλασσα,</l>
<l n="583" >τῶν ὅ γε πόλλ᾽ ἐνέθηκε,—χάρις δ᾽ ἀπελάμπετο πολλή,—</l>
<l n="584" >θαυμάσια, ζῴοισιν ἐοικότα φωνήεσσιν.</l>
<l n="585" >αὐτὰρ ἐπεὶ δὴ τεῦξε καλὸν κακὸν ἀντ᾽ ἀγαθοῖο. </l>
<l n="586" >ἐξάγαγ᾽, ἔνθα περ ἄλλοι ἔσαν θεοὶ ἠδ᾽ ἄνθρωποι,</l>
<l n="587" >κόσμῳ ἀγαλλομένην γλαυκώπιδος ὀβριμοπάτρης.</l>
<l n="588" >θαῦμα δ᾽ ἔχ᾽ ἀθανάτους τε θεοὺς θνητούς τ᾽ ἀνθρώπους,</l>
<l n="589" >ὡς εἶδον δόλον αἰπύν, ἀμήχανον ἀνθρώποισιν.</l>
<l n="590" >ἐκ τῆς γὰρ γένος ἐστὶ γυναικῶν θηλυτεράων, </l>
<l n="591" ><sic>τῆς γὰρ ὀλώιόν ἐστι γένος καὶ φῦλα γυναικῶν,</sic></l>
<l n="592" >πῆμα μέγ᾽ αἳ θνητοῖσι μετ᾽ ἀνδράσι ναιετάουσιν</l>
<l n="593" >οὐλομένης πενίης οὐ σύμφοροι, ἀλλὰ κόροιο.</l>
<l n="594" >ὡς δ᾽ ὁπότ᾽ ἐν σμήνεσσι κατηρεφέεσσι μέλισσαι</l>
<l n="595" >κηφῆνας βόσκωσι, κακῶν ξυνήονας ἔργων—</l>
<l n="596" >αἳ μέν τε πρόπαν ἦμαρ ἐς ἠέλιον καταδύντα</l>
<l n="597" >ἠμάτιαι σπεύδουσι τιθεῖσί τε κηρία λευκά,</l>
<l n="598" >οἳ δ᾽ ἔντοσθε μένοντες ἐπηρεφέας κατὰ σίμβλους</l>
<l n="599" >ἀλλότριον κάματον σφετέρην ἐς γαστέρ᾽ ἀμῶνται—</l>
<l n="600" >ὣς δ᾽ αὔτως ἄνδρεσσι κακὸν θνητοῖσι γυναῖκας</l>
<l n="601" >Ζεὺς ὑψιβρεμέτης θῆκεν, ξυνήονας ἔργων</l>
<l n="602" >ἀργαλέων· ἕτερον δὲ πόρεν κακὸν ἀντ᾽ ἀγαθοῖο·</l>
<l n="603" >ὅς κε γάμον φεύγων καὶ μέρμερα ἔργα γυναικῶν</l>
<l n="604" >μὴ γῆμαι ἐθέλῃ, ὀλοὸν δ᾽ ἐπὶ γῆρας ἵκοιτο</l>
<l n="605" > χήτεϊ γηροκόμοιο· ὅ γ᾽ οὐ βιότου ἐπιδευὴς</l>
<l n="606" >ζώει, ἀποφθιμένου δὲ διὰ κτῆσιν δατέονται</l>
<l n="607" >χηρωσταί· ᾧ δ᾽ αὖτε γάμου μετὰ μοῖρα γένηται,</l>
<l n="608" >κεδνὴν δ᾽ ἔσχεν ἄκοιτιν ἀρηρυῖαν πραπίδεσσι,</l>
<l n="609" >τῷ δέ τ᾽ ἀπ᾽ αἰῶνος κακὸν ἐσθλῷ ἀντιφερίζει</l>
<l n="610" >ἐμμενές· ὃς δέ κε τέτμῃ ἀταρτηροῖο γενέθλης, </l>
<l n="611" >ζώει ἐνὶ στήθεσσιν ἔχων ἀλίαστον ἀνίην</l>
<l n="612" >θυμῷ καὶ κραδίῃ, καὶ ἀνήκεστον κακόν ἐστιν.</l>
<l n="613" >ὣς οὐκ ἔστι Διὸς κλέψαι νόον οὐδὲ παρελθεῖν.</l>
<l n="614" >οὐδὲ γὰρ Ἰαπετιονίδης ἀκάκητα Προμηθεὺς</l>
<l n="615" > τοῖό γ᾽ ὑπεξήλυξε βαρὺν χόλον, ἀλλ᾽ ὑπ᾽ ἀνάγκης</l>
<l n="616" >καὶ πολύιδριν ἐόντα μέγας κατὰ δεσμὸς ἐρύκει.</l>

<l n="617" >Βριάρεῳ δ᾽ ὡς πρῶτα πατὴρ ὠδύσσατο θυμῷ</l>
<l n="618" >Κόττῳ τ᾽ ἠδὲ Γύῃ, δῆσεν κρατερῷ ἐνὶ δεσμῷ</l>
<l n="619" >ἠνορέην ὑπέροπλον ἀγώμενος ἠδὲ καὶ εἶδος</l>
<l n="620" >καὶ μέγεθος· κατένασσε δ᾽ ὑπὸ χθονὸς εὐρυοδείης. </l>
<l n="621" >ἔνθ᾽ οἵ γ᾽ ἄλγε᾽ ἔχοντες ὑπὸ χθονὶ ναιετάοντες</l>
<l n="622" >εἵατ᾽ ἐπ᾽ ἐσχατιῇ, μεγάλης ἐν πείρασι γαίης,</l>
<l n="623" >δηθὰ μάλ᾽ ἀχνύμενοι, κραδίῃ μέγα πένθος ἔχοντες.</l>
<l n="624" >ἀλλά σφεας Κρονίδης τε καὶ ἀθάνατοι θεοὶ ἄλλοι,</l>
<l n="625" >οὓς τέκεν ἠύκομος Ῥείη Κρόνου ἐν φιλότητι, </l>
<l n="626" >Γαίης φραδμοσύνῃσιν ἀνήγαγον ἐς φάος αὖτις·</l>
<l n="627" >αὐτὴ γάρ σφιν ἅπαντα διηνεκέως κατέλεξε</l>
<l n="628" >σὺν κείνοις νίκην τε καὶ ἀγλαὸν εὖχος ἀρέσθαι.</l>
<l n="629" >δηρὸν γὰρ μάρναντο πόνον θυμαλγέ᾽ ἔχοντες</l>
<l n="630" >Τιτῆνές τε θεοὶ καὶ ὅσοι Κρόνου ἐξεγένοντο, </l>
<l n="631" >ἀντίον ἀλλήλοισι διὰ κρατερὰς ὑσμίνας,</l>
<l n="632" >οἳ μὲν ἀφ᾽ ὑψηλῆς Ὄθρυος Τιτῆνες ἀγαυοί,</l>
<l n="633" >οἳ δ᾽ ἄρ᾽ ἀπ᾽ Οὐλύμποιο θεοί, δωτῆρες ἐάων,</l>
<l n="634" >οὓς τέκεν ἠύκομος Ῥείη Κρόνῳ εὐνηθεῖσα.</l>
<l n="635" > οἵ ῥα τότ᾽ ἀλλήλοισι χόλον θυμαλγέ᾽ ἔχοντες</l>
<l n="636" >συνεχέως ἐμάχοντο δέκα πλείους ἐνιαυτούς·</l>
<l n="637" >οὐδέ τις ἦν ἔριδος χαλεπῆς λύσις οὐδὲ τελευτὴ</l>
<l n="638" >οὐδετέροις, ἶσον δὲ τέλος τέτατο πτολέμοιο.</l>
<l n="639" >ἀλλ᾽ ὅτε δὴ κείνοισι παρέσχεθεν ἄρμενα πάντα,</l>
<l n="640" >νέκταρ τ᾽ ἀμβροσίην τε, τά περ θεοὶ αὐτοὶ ἔδουσι,</l>
<l n="641" >πάντων ἐν στήθεσσιν ἀέξετο θυμὸς ἀγήνωρ.</l>
<l n="642" >ὡς νέκταρ τ᾽ ἐπάσαντο καὶ ἀμβροσίην ἐρατεινήν,</l>
<l n="643" >δὴ τότε τοῖς μετέειπε πατὴρ ἀνδρῶν τε θεῶν τε·</l>
<l n="644" >κέκλυτε μευ, Γαίης τε καὶ Οὐρανοῦ ἀγλαὰ τέκνα,</l>
<l n="645" >ὄφρ᾽ εἴπω, τά με θυμὸς ἐνὶ στήθεσσι κελεύει.</l>
<l n="646" >ἤδη γὰρ μάλα δηρὸν ἐναντίοι ἀλλήλοισι</l>
<l n="647" >νίκης καὶ κράτεος πέρι μαρνάμεθ᾽ ἤματα πάντα</l>
<l n="648" >Τιτῆνές τε θεοὶ καὶ ὅσοι Κρόνου ἐκγενόμεσθα.</l>
<l n="649" >ὑμεῖς δὲ μεγάλην τε βίην καὶ χεῖρας ἀάπτους</l>
<l n="650" > φαίνετε Τιτήνεσσιν ἐναντίοι ἐν δαῒ λυγρῇ</l>
<l n="651" >μνησάμενοι φιλότητος ἐνηέος, ὅσσα παθόντες</l>
<l n="652" >ἐς φάος ἂψ ἀφίκεσθε δυσηλεγέος ὑπὸ δεσμοῦ</l>
<l n="653" >ἡμετέρας διὰ βουλὰς ὑπὸ ζόφου ἠερόεντος.</l>
<l n="654" >ὣς φάτο· τὸν δ᾽ ἐξαῦτις ἀμείβετο Κόττος ἀμύμων·</l>
<l n="655" >Δαιμόνι᾽, οὐκ ἀδάητα πιφαύσκεαι· ἀλλὰ καὶ αὐτοὶ</l>
<l n="656" >ἴδμεν, ὅ τοι περὶ μὲν πραπίδες, περὶ δ᾽ ἐστὶ νόημα,</l>
<l n="657" >ἀλκτὴρ δ᾽ ἀθανάτοισιν ἀρῆς γένεο κρυεροῖο.</l>
<l n="658" >σῇσι δ᾽ ἐπιφροσύνῃσιν ὑπὸ ζόφου ἠερόεντος</l>
<l n="659" >ἄψορρον δ᾽ ἐξαῦτις ἀμειλίκτων ὑπὸ δεσμῶν</l>
<l n="660" >ἠλύθομεν, Κρόνου υἱὲ ἄναξ, ἀνάελπτα παθόντες.</l>
<l n="661" >τῷ καὶ νῦν ἀτενεῖ τε νόῳ καὶ ἐπίφρονι βουλῇ</l>
<l n="662" >ῥυσόμεθα κράτος ὑμὸν ἐν αἰνῇ δηϊοτῆτι</l>
<l n="663" >μαρνάμενοι Τιτῆσιν ἀνὰ κρατερὰς ὑσμίνας.</l>
<l n="664" >ὣς φάτ᾽· ἐπῄνεσσαν δὲ θεοί, δωτῆρες ἐάων,</l>
<l n="665" > μῦθον ἀκούσαντες· πολέμου δ᾽ ἐλιλαίετο θυμὸς</l>
<l n="666" >μᾶλλον ἔτ᾽ ἢ τὸ πάροιθε· μάχην δ᾽ ἀμέγαρτον ἔγειραν</l>
<l n="667" >πάντες, θήλειαι τε καὶ ἄρσενες, ἤματι κείνῳ,</l>
<l n="668" >Τιτῆνές τε θεοὶ καὶ ὅσοι Κρόνου ἐξεγένοντο,</l>
<l n="669" >οὕς τε Ζεὺς Ἐρέβευσφιν ὑπὸ χθονὸς ἧκε φόωσδε</l>
<l n="670" >δεινοί τε κρατεροί τε, βίην ὑπέροπλον ἔχοντες.</l>
<l n="671" >τῶν ἑκατὸν μὲν χεῖρες ἀπ᾽ ὤμων ἀίσσοντο</l>
<l n="672" >πᾶσιν ὁμῶς, κεφαλαὶ δὲ ἑκάστῳ πεντήκοντα</l>
<l n="673" >ἐξ ὤμων ἐπέφυκον ἐπὶ στιβαροῖσι μέλεσσιν.</l>
<l n="674" >οἳ τότε Τιτήνεσσι κατέσταθεν ἐν δαῒ λυγρῇ</l>
<l n="675" >πέτρας ἠλιβάτους στιβαρῇς ἐν χερσὶν ἔχοντες. </l>
<l n="676" >Τιτῆνες δ᾽ ἑτέρωθεν ἐκαρτύναντο φάλαγγας</l>
<l n="677" >προφρονέως, χειρῶν τε βίης θ᾽ ἅμα ἔργον ἔφαινον</l>
<l n="678" >ἀμφότεροι· δεινὸν δὲ περίαχε πόντος ἀπείρων,</l>
<l n="679" >γῆ δὲ μέγ᾽ ἐσμαράγησεν, ἐπέστενε δ᾽ οὐρανὸς εὐρὺς</l>
<l n="680" >σειόμενος, πεδόθεν δὲ τινάσσετο μακρὸς Ὄλυμπος</l>
<l n="681" >ῥιπῇ ὕπ᾽ ἀθανάτων, ἔνοσις δ᾽ ἵκανε βαρεῖα</l>
<l n="682" >Τάρταρον ἠερόεντα, ποδῶν τ᾽ αἰπεῖα ἰωὴ</l>
<l n="683" >ἀσπέτου ἰωχμοῖο βολάων τε κρατεράων·</l>
<l n="684" >ὣς ἄρ᾽ ἐπ᾽ ἀλλήλοις ἵεσαν βέλεα στονόεντα.</l>
<l n="685" > φωνὴ δ᾽ ἀμφοτέρων ἵκετ᾽ οὐρανὸν ἀστερόεντα</l>
<l n="686" >κεκλομένων· οἳ δὲ ξύνισαν μεγάλῳ ἀλαλητῷ.</l>
<l n="687" >οὐδ᾽ ἄρ᾽ ἔτι Ζεὺς ἴσχεν ἑὸν μένος, ἀλλά νυ τοῦ γε</l>
<l n="688" >εἶθαρ μὲν μένεος πλῆντο φρένες, ἐκ δέ τε πᾶσαν</l>
<l n="689" >φαῖνε βίην· ἄμυδις δ᾽ ἄρ᾽ ἀπ᾽ οὐρανοῦ ἠδ᾽ ἀπ᾽ Ὀλύμπου</l>
<l n="690" > ἀστράπτων ἔστειχε συνωχαδόν· οἱ δὲ κεραυνοὶ</l>
<l n="691" >ἴκταρ ἅμα βροντῇ τε καὶ ἀστεροπῇ ποτέοντο</l>
<l n="692" >χειρὸς ἄπο στιβαρῆς, ἱερὴν φλόγα εἰλυφόωντες</l>
<l n="693" >ταρφέες· ἀμφὶ δὲ γαῖα φερέσβιος ἐσμαράγιζε</l>
<l n="694" >καιομένη, λάκε δ᾽ ἀμφὶ πυρὶ μεγάλ᾽ ἄσπετος ὕλη.</l>
<l n="695" > ἔζεε δὲ χθὼν πᾶσα καὶ Ὠκεανοῖο ῥέεθρα</l>
<l n="696" >πόντος τ᾽ ἀτρύγετος· τοὺς δ᾽ ἄμφεπε θερμὸς ἀυτμὴ</l>
<l n="697" >Τιτῆνας χθονίους, φλὸξ δ᾽ αἰθέρα δῖαν ἵκανεν</l>
<l n="698" >ἄσπετος, ὄσσε δ᾽ ἄμερδε καὶ ἰφθίμων περ ἐόντων</l>
<l n="699" >αὐγὴ μαρμαίρουσα κεραυνοῦ τε στεροπῆς τε.</l>
<l n="700" > καῦμα δὲ θεσπέσιον κάτεχεν Χάος· εἴσατο δ᾽ ἄντα</l>
<l n="701" >ὀφθαλμοῖσιν ἰδεῖν ἠδ᾽ οὔασι ὄσσαν ἀκοῦσαι</l>
<l n="702" >αὔτως, ὡς εἰ Γαῖα καὶ Οὐρανὸς εὐρὺς ὕπερθε</l>
<l n="703" >πίλνατο· τοῖος γάρ κε μέγας ὑπὸ δοῦπος ὀρώρει</l>
<l n="704" >τῆς μὲν ἐρειπομένης, τοῦ δ᾽ ὑψόθεν ἐξεριπόντος·</l>
<l n="705" >τόσσος δοῦπος ἔγεντο θεῶν ἔριδι ξυνιόντων. </l>
<l n="706" >σὺν δ᾽ ἄνεμοι ἔνοσίν τε κονίην τ᾽ ἐσφαράγιζον</l>
<l n="707" >βροντήν τε στεροπήν τε καὶ αἰθαλόεντα κεραυνόν,</l>
<l n="708" >κῆλα Διὸς μεγάλοιο, φέρον δ᾽ ἰαχήν τ᾽ ἐνοπήν τε</l>
<l n="709" >ἐς μέσον ἀμφοτέρων· ὄτοβος δ᾽ ἄπλητος ὀρώρει</l>
<l n="710" >σμερδαλέης ἔριδος, κάρτος δ᾽ ἀνεφαίνετο ἔργων.</l>
<l n="711" >ἐκλίνθη δὲ μάχη· πρὶν δ᾽ ἀλλήλοις ἐπέχοντες</l>
<l n="712" >ἐμμενέως ἐμάχοντο διὰ κρατερὰς ὑσμίνας.</l>
<l n="713" >οἳ δ᾽ ἄρ᾽ ἐνὶ πρώτοισι μάχην δριμεῖαν ἔγειραν</l>
<l n="714" >Κόττος τε Βριάρεώς τε Γύης τ᾽ ἄατος πολέμοιο,</l>
<l n="715" > οἵ ῥα τριηκοσίας πέτρας στιβαρῶν ἀπὸ χειρῶν</l>
<l n="716" >πέμπον ἐπασσυτέρας, κατὰ δ᾽ ἐσκίασαν βελέεσσι</l>
<l n="717" >Τιτῆνας, καὶ τοὺς μὲν ὑπὸ χθονὸς εὐρυοδείης</l>
<l n="718" >πέμψαν καὶ δεσμοῖσιν ἐν ἀργαλέοισιν ἔδησαν</l>
<l n="719" >χερσὶν νικήσαντες ὑπερθύμους περ ἐόντας,</l>
<l n="720" >τόσσον ἔνερθ᾽ ὑπὸ γῆς, ὅσον οὐρανός ἐστ᾽ ἀπὸ γαίης·</l>
<l n="721" >τόσσον γάρ τ᾽ ἀπὸ γῆς ἐς Τάρταρον ἠερόεντα.</l>
<l n="722" >ἐννέα γὰρ νύκτας τε καὶ ἤματα χάλκεος ἄκμων</l>
<l n="723" >οὐρανόθεν κατιὼν δεκάτῃ κ᾽ ἐς γαῖαν ἵκοιτο·</l>
<l n="724" >ἐννέα δ᾽ αὖ νύκτας τε καὶ ἤματα χάλκεος ἄκμων</l>
<l n="725" >ἐκ γαίης κατιὼν δεκάτῃ κ᾽ ἐς Τάρταρον ἵκοι. </l>
<l n="726" >τὸν πέρι χάλκεον ἕρκος ἐλήλαται· ἀμφὶ δέ μιν νὺξ</l>
<l n="727" >τριστοιχεὶ κέχυται περὶ δειρήν· αὐτὰρ ὕπερθεν</l>
<l n="728" >γῆς ῥίζαι πεφύασι καὶ ἀτρυγέτοιο θαλάσσης.</l>
<l n="729" >ἔνθα θεοὶ Τιτῆνες ὑπὸ ζόφῳ ἠερόεντι</l>
<l n="730" > κεκρύφαται βουλῇσι Διὸς νεφεληγερέταο</l>
<l n="731" >χώρῳ ἐν εὐρώεντι, πελώρης ἔσχατα γαίης.</l>
<l n="732" >τοῖς οὐκ ἐξιτόν ἐστι. θύρας δ᾽ ἐπέθηκε Ποσειδέων</l>
<l n="733" >χαλκείας, τεῖχος δὲ περοίχεται ἀμφοτέρωθεν.</l>
<l n="734" >ἔνθα Γύης Κόττος τε καὶ Ὀβριάρεως μεγάθυμος</l>
<l n="735" >ναίουσιν, φύλακες πιστοὶ Διὸς αἰγιόχοιο.</l>
<l n="736" >ἔνθα δὲ γῆς δνοφερῆς καὶ Ταρτάρου ἠερόεντος</l>
<l n="737" >πόντου τ᾽ ἀτρυγέτοιο καὶ οὐρανοῦ ἀστερόεντος</l>
<l n="738" >ἑξείης πάντων πηγαὶ καὶ πείρατ᾽ ἔασιν</l>
<l n="739" >ἀργαλέ᾽ εὐρώεντα, τά τε στυγέουσι θεοί περ,</l>
<l n="740" >χάσμα μέγ᾽, οὐδέ κε πάντα τελεσφόρον εἰς ἐνιαυτὸν</l>
<l n="741" >οὖδας ἵκοιτ᾽, εἰ πρῶτα πυλέων ἔντοσθε γένοιτο,</l>
<l n="742" >ἀλλά κεν ἔνθα καὶ ἔνθα φέροι πρὸ θύελλα θυέλλῃ</l>
<l n="743" >ἀργαλέη· δεινὸν δὲ καὶ ἀθανάτοισι θεοῖσι</l>
<l n="744" >τοῦτο τέρας. Νυκτὸς δ᾽ ἐρεβεννῆς οἰκία δεινὰ</l>
<l n="745" >ἕστηκεν νεφέλῃς κεκαλυμμένα κυανέῃσιν. </l>
<l n="746" >τῶν πρόσθ᾽ Ἰαπετοῖο πάις ἔχει οὐρανὸν εὐρὺν</l>
<l n="747" >ἑστηὼς κεφαλῇ τε καὶ ἀκαμάτῃσι χέρεσσιν</l>
<l n="748" >ἀστεμφέως, ὅθι Νύξ τε καὶ Ἡμέρη ἆσσον ἰοῦσαι</l>
<l n="749" >ἀλλήλας προσέειπον, ἀμειβόμεναι μέγαν οὐδὸν</l>
<l n="750" >χάλκεον· ἣ μὲν ἔσω καταβήσεται, ἣ δὲ θύραζε</l>
<l n="751" >ἔρχεται, οὐδέ ποτ᾽ ἀμφοτέρας δόμος ἐντὸς ἐέργει,</l>
<l n="752" >ἀλλ᾽ αἰεὶ ἑτέρη γε δόμων ἔκτοσθεν ἐοῦσα</l>
<l n="753" >γαῖαν ἐπιστρέφεται, ἣ δ᾽ αὖ δόμου ἐντὸς ἐοῦσα</l>
<l n="754" >μίμνει τὴν αὐτῆς ὥρην ὁδοῦ, ἔστ᾽ ἂν ἵκηται,</l>
<l n="755" >ἣ μὲν ἐπιχθονίοισι φάος πολυδερκὲς ἔχουσα, </l>
<l n="756" >ἣ δ᾽ Ὕπνον μετὰ χερσί, κασίγνητον Θανάτοιο.</l>
<l n="757" >Νὺξ ὀλοή, νεφέλῃ κεκαλυμμένη ἠεροειδεῖ.</l>
<l n="758" >ἔνθα δὲ Νυκτὸς παῖδες ἐρεμνῆς οἰκί᾽ ἔχουσιν,</l>
<l n="759" >Ὕπνος καὶ Θάνατος, δεινοὶ θεοί· οὐδέ ποτ᾽ αὐτοὺς</l>
<l n="760" > Ἠέλιος φαέθων ἐπιδέρκεται ἀκτίνεσσιν</l>
<l n="761" >οὐρανὸν εἲς ἀνιὼν οὐδ᾽ οὐρανόθεν καταβαίνων.</l>
<l n="762" >τῶν δ᾽ ἕτερος γαῖάν τε καὶ εὐρέα νῶτα θαλάσσης</l>
<l n="763" >ἥσυχος ἀνστρέφεται καὶ μείλιχος ἀνθρώποισι,</l>
<l n="764" >τοῦ δὲ σιδηρέη μὲν κραδίη, χάλκεον δέ οἱ ἦτορ</l>
<l n="765" > νηλεὲς ἐν στήθεσσιν· ἔχει δ᾽ ὃν πρῶτα λάβῃσιν</l>
<l n="766" >ἀνθρώπων· ἐχθρὸς δὲ καὶ ἀθανάτοισι θεοῖσιν.</l>
<l n="767" >ἔνθα θεοῦ χθονίου πρόσθεν δόμοι ἠχήεντες</l>
<l n="768" >ἰφθίμου τ᾽ Ἀίδεω καὶ ἐπαινῆς Περσεφονείης</l>
<l n="769" >ἑστᾶσιν, δεινὸς δὲ κύων προπάροιθε φυλάσσει</l>
<l n="770" >νηλειής, τέχνην δὲ κακὴν ἔχει· ἐς μὲν ἰόντας</l>
<l n="771" >σαίνει ὁμῶς οὐρῇ τε καὶ οὔασιν ἀμφοτέροισιν,</l>
<l n="772" >ἐξελθεῖν δ᾽ οὐκ αὖτις ἐᾷ πάλιν, ἀλλὰ δοκεύων</l>
<l n="773" >ἐσθίει, ὅν κε λάβῃσι πυλέων ἔκτοσθεν ἰόντα.</l>
<l n="774" ><sic>ἰφθίμου τ᾽ Ἀίδεω καὶ ἐπαινῆς Περσεφονείης. </sic></l>
<l n="775" >ἔνθα δὲ ναιετάει στυγερὴ θεὸς ἀθανάτοισι, </l>
<l n="776" >δεινὴ Στύξ, θυγάτηρ ἀψορρόου Ὠκεανοῖο</l>
<l n="777" >πρεσβυτάτη· νόσφιν δὲ θεῶν κλυτὰ δώματα ναίει</l>
<l n="778" >μακρῇσιν πέτρῃσι κατηρεφέ᾽· ἀμφὶ δὲ πάντη</l>
<l n="779" >κίοσιν ἀργυρέοισι πρὸς οὐρανὸν ἐστήρικται.</l>
<l n="780" > παῦρα δὲ Θαύμαντος θυγάτηρ πόδας ὠκέα Ἶρις</l>
<l n="781" >ἀγγελίην πωλεῖται ἐπ᾽ εὐρέα νῶτα θαλάσσης.</l>
<l n="782" >ὁππότ᾽ ἔρις καὶ νεῖκος ἐν ἀθανάτοισιν ὄρηται</l>
<l n="783" >καί ῥ᾽ ὅστις ψεύδηται Ὀλύμπια δώματ᾽ ἐχόντων,</l>
<l n="784" >Ζεὺς δέ τε Ἶριν ἔπεμψε θεῶν μέγαν ὅρκον ἐνεῖκαι</l>
<l n="785" >τηλόθεν ἐν χρυσέῃ προχόῳ πολυώνυμον ὕδωρ</l>
<l n="786" >ψυχρόν, ὅτ᾽ ἐκ πέτρης καταλείβεται ἠλιβάτοιο</l>
<l n="787" >ὑψηλῆς· πολλὸν δὲ ὑπὸ χθονὸς εὐρυοδείης</l>
<l n="788" >ἐξ ἱεροῦ ποταμοῖο ῥέει διὰ νύκτα μέλαιναν</l>
<l n="789" >Ὠκεανοῖο κέρας· δεκάτη δ᾽ ἐπὶ μοῖρα δέδασται·</l>
<l n="790" > ἐννέα μὲν περὶ γῆν τε καὶ εὐρέα νῶτα θαλάσσης</l>
<l n="791" >δίνῃς ἀργυρέῃς εἱλιγμένος εἰς ἅλα πίπτει,</l>
<l n="792" >ἣ δὲ μί᾽ ἐκ πέτρης προρέει μέγα πῆμα θεοῖσιν.</l>
<l n="793" >ὅς κεν τὴν ἐπίορκον ἀπολλείψας ἐπομόσσῃ</l>
<l n="794" >ἀθανάτων, οἳ ἔχουσι κάρη νιφόεντος Ὀλύμπου,</l>
<l n="795" > κεῖται νήυτμος τετελεσμένον εἰς ἐνιαυτόν·</l>
<l n="796" >οὐδέ ποτ᾽ ἀμβροσίης καὶ νέκταρος ἔρχεται ἆσσον</l>
<l n="797" >βρώσιος, ἀλλά τε κεῖται ἀνάπνευστος καὶ ἄναυδος</l>
<l n="798" >στρωτοῖς ἐν λεχέεσσι, κακὸν δέ ἑ κῶμα καλύπτει.</l>
<l n="799" >αὐτὰρ ἐπεὶ νοῦσον τελέσῃ μέγαν εἰς ἐνιαυτόν,</l>
<l n="800" >ἄλλος γ᾽ ἐξ ἄλλου δέχεται χαλεπώτερος ἄεθλος. </l>
<l n="801" >εἰνάετες δὲ θεῶν ἀπαμείρεται αἰὲν ἐόντων,</l>
<l n="802" >οὐδέ ποτ᾽ ἐς βουλὴν ἐπιμίσγεται οὐδ᾽ ἐπὶ δαῖτας</l>
<l n="803" >ἐννέα πάντα ἔτεα· δεκάτῳ δ᾽ ἐπιμίσγεται αὖτις</l>
<l n="804" >εἴρας ἐς ἀθανάτων, οἳ Ὀλύμπια δώματ᾽ ἔχουσιν.</l>
<l n="805" > τοῖον ἄρ᾽ ὅρκον ἔθεντο θεοὶ Στυγὸς ἄφθιτον ὕδωρ</l>
<l n="806" >ὠγύγιον, τὸ δ᾽ ἵησι καταστυφέλου διὰ χώρου.</l>
<l n="807" >ἔνθα δὲ γῆς δνοφερῆς καὶ Ταρτάρου ἠερόεντος</l>
<l n="808" >πόντου τ᾽ ἀτρυγέτοιο καὶ οὐρανοῦ ἀστερόεντος</l>
<l n="809" >ἑξείης πάντων πηγαὶ καὶ πείρατ᾽ ἔασιν</l>
<l n="810" >ἀργαλέ᾽ εὐρώεντα, τά τε στυγέουσι θεοί περ.</l>
<l n="811" >ἔνθα δὲ μαρμάρεαί τε πύλαι καὶ χάλκεος οὐδὸς</l>
<l n="812" >ἀστεμφής, ῥίζῃσι διηνεκέεσσιν ἀρηρώς,</l>
<l n="813" >αὐτοφυής· πρόσθεν δὲ θεῶν ἔκτοσθεν ἁπάντων</l>
<l n="814" >Τιτῆνες ναίουσι, πέρην Χάεος ζοφεροῖο.</l>
<l n="815" > αὐτὰρ ἐρισμαράγοιο Διὸς κλειτοὶ ἐπίκουροι</l>
<l n="816" >δώματα ναιετάουσιν ἐπ᾽ Ὠκεανοῖο θεμέθλοις,</l>
<l n="817" >Κόττος τ᾽ ἠδὲ Γύης· Βριάρεών γε μὲν ἠὺν ἐόντα</l>
<l n="818" >γαμβρὸν ἑὸν ποίησε βαρύκτυπος Ἐννοσίγαιος,</l>
<l n="819" >δῶκε δὲ Κυμοπόλειαν ὀπυίειν, θυγατέρα ἥν.</l>
<l n="820" >αὐτὰρ ἐπεὶ Τιτῆνας ἀπ᾽ οὐρανοῦ ἐξέλασεν Ζεύς, </l>
<l n="821" >ὁπλότατον τέκε παῖδα Τυφωέα Γαῖα πελώρη</l>
<l n="822" >Ταρτάρου ἐν φιλότητι διὰ χρυσέην Ἀφροδίτην·</l>
<l n="823" >οὗ χεῖρες μὲν ἔασιν ἐπ᾽ ἰσχύι, ἔργματ᾽ ἔχουσαι,</l>
<l n="824" >καὶ πόδες ἀκάματοι κρατεροῦ θεοῦ· ἐκ δέ οἱ ὤμων</l>
<l n="825" >ἣν ἑκατὸν κεφαλαὶ ὄφιος, δεινοῖο δράκοντος,</l>
<l n="826" >γλώσσῃσιν δνοφερῇσι λελιχμότες, ἐκ δέ οἱ ὄσσων</l>
<l n="827" >θεσπεσίῃς κεφαλῇσιν ὑπ᾽ ὀφρύσι πῦρ ἀμάρυσσεν·</l>
<l n="828" >πασέων δ᾽ ἐκ κεφαλέων πῦρ καίετο δερκομένοιο·</l>
<l n="829" >φωναὶ δ᾽ ἐν πάσῃσιν ἔσαν δεινῇς κεφαλῇσι</l>
<l n="830" > παντοίην ὄπ᾽ ἰεῖσαι ἀθέσφατον· ἄλλοτε μὲν γὰρ</l>
<l n="831" >φθέγγονθ᾽ ὥστε θεοῖσι συνιέμεν, ἄλλοτε δ᾽ αὖτε</l>
<l n="832" >ταύρου ἐριβρύχεω, μένος ἀσχέτου, ὄσσαν ἀγαύρου,</l>
<l n="833" >ἄλλοτε δ᾽ αὖτε λέοντος ἀναιδέα θυμὸν ἔχοντος,</l>
<l n="834" >ἄλλοτε δ᾽ αὖ σκυλάκεσσιν ἐοικότα, θαύματ᾽ ἀκοῦσαι,</l>
<l n="835" >ἄλλοτε δ᾽ αὖ ῥοίζεσχ᾽, ὑπὸ δ᾽ ἤχεεν οὔρεα μακρά.</l>
<l n="836" >καί νύ κεν ἔπλετο ἔργον ἀμήχανον ἤματι κείνῳ</l>
<l n="837" >καί κεν ὅ γε θνητοῖσι καὶ ἀθανάτοισιν ἄναξεν,</l>
<l n="838" >εἰ μὴ ἄρ᾽ ὀξὺ νόησε πατὴρ ἀνδρῶν τε θεῶν τε.</l>
<l n="839" >σκληρὸν δ᾽ ἐβρόντησε καὶ ὄβριμον, ἀμφὶ δὲ γαῖα</l>
<l n="840" > σμερδαλέον κονάβησε καὶ οὐρανὸς εὐρὺς ὕπερθε</l>
<l n="841" >πόντος τ᾽ Ὠκεανοῦ τε ῥοαὶ καὶ Τάρταρα γαίης.</l>
<l n="842" >ποσσὶ δ᾽ ὕπ᾽ ἀθανάτοισι μέγας πελεμίζετ᾽ Ὄλυμπος</l>
<l n="843" >ὀρνυμένοιο ἄνακτος· ἐπεστενάχιζε δὲ γαῖα.</l>
<l n="844" >καῦμα δ᾽ ὑπ᾽ ἀμφοτέρων κάτεχεν ἰοειδέα πόντον</l>
<l n="845" >βροντῆς τε στεροπῆς τε, πυρός τ᾽ ἀπὸ τοῖο πελώρου,</l>
<l n="846" >πρηστήρων ἀνέμων τε κεραυνοῦ τε φλεγέθοντος.</l>
<l n="847" >ἔζεε δὲ χθὼν πᾶσα καὶ οὐρανὸς ἠδὲ θάλασσα·</l>
<l n="848" >θυῖε δ᾽ ἄρ᾽ ἀμφ᾽ ἀκτὰς περί τ᾽ ἀμφί τε κύματα μακρὰ</l>
<l n="849" >ῥιπῇ ὕπ᾽ ἀθανάτων, ἔνοσις δ᾽ ἄσβεστος ὀρώρει·</l>
<l n="850" >τρέε δ᾽ Ἀίδης, ἐνέροισι καταφθιμένοισιν ἀνάσσων,</l>
<l n="851" >Τιτῆνές θ᾽ ὑποταρτάριοι, Κρόνον ἀμφὶς ἐόντες,</l>
<l n="852" >ἀσβέστου κελάδοιο καὶ αἰνῆς δηιοτῆτος.</l>
<l n="853" >Ζεὺς δ᾽ ἐπεὶ οὖν κόρθυνεν ἑὸν μένος, εἵλετο δ᾽ ὅπλα,</l>
<l n="854" >βροντήν τε στεροπήν τε καὶ αἰθαλόεντα κεραυνόν,</l>
<l n="855" > πλῆξεν ἀπ᾽ Οὐλύμποιο ἐπάλμενος· ἀμφὶ δὲ πάσας</l>
<l n="856" >ἔπρεσε θεσπεσίας κεφαλὰς δεινοῖο πελώρου.</l>
<l n="857" >αὐτὰρ ἐπεὶ δή μιν δάμασεν πληγῇσιν ἱμάσσας,</l>
<l n="858" >ἤριπε γυιωθείς, στενάχιζε δὲ γαῖα πελώρη.</l>
<l n="859" >φλὸξ δὲ κεραυνωθέντος ἀπέσσυτο τοῖο ἄνακτος</l>
<l n="860" >οὔρεος ἐν βήσσῃσιν ἀιδνῇς παιπαλοέσσῃς, </l>
<l n="861" >πληγέντος. πολλὴ δὲ πελώρη καίετο γαῖα</l>
<l n="862" >ἀτμῇ θεσπεσίῃ καὶ ἐτήκετο κασσίτερος ὣς</l>
<l n="863" >τέχνῃ ὕπ᾽ αἰζηῶν ἐν ἐυτρήτοις χοάνοισι</l>
<l n="864" >θαλφθείς, ἠὲ σίδηρος, ὅ περ κρατερώτατός ἐστιν.</l>
<l n="865" > οὔρεος ἐν βήσσῃσι δαμαζόμενος πυρὶ κηλέῳ</l>
<l n="866" >τήκεται ἐν χθονὶ δίῃ ὑφ᾽ Ἡφαιστου παλάμῃσιν.</l>
<l n="867" >ὣς ἄρα τήκετο γαῖα σέλαι πυρὸς αἰθομένοιο.</l>
<l n="868" >ῥῖψε δέ μιν θυμῷ ἀκαχὼν ἐς Τάρταρον εὐρύν.</l>
<l n="869" >ἐκ δὲ Τυφωέος ἔστ᾽ ἀνέμων μένος ὑγρὸν ἀέντων,</l>
<l n="870" > νόσφι Νότου Βορέω τε καὶ ἀργέστεω Ζεφύροιο·</l>
<l n="871" >οἵ γε μὲν ἐκ θεόφιν γενεή, θνητοῖς μέγ᾽ ὄνειαρ·</l>
<l n="872" >οἱ δ᾽ ἄλλοι μαψαῦραι ἐπιπνείουσι θάλασσαν·</l>
<l n="873" >αἳ δή τοι πίπτουσαι ἐς ἠεροειδέα πόντον,</l>
<l n="874" >πῆμα μέγα θνητοῖσι, κακῇ θυίουσιν ἀέλλῃ·</l>
<l n="875" > ἄλλοτε δ᾽ ἄλλαι ἄεισι διασκιδνᾶσί τε νῆας</l>
<l n="876" >ναύτας τε φθείρουσι· κακοῦ δ᾽ οὐ γίγνεται ἀλκὴ</l>
<l n="877" >ἀνδράσιν, οἳ κείνῃσι συνάντωνται κατὰ πόντον·</l>
<l n="878" >αἳ δ᾽ αὖ καὶ κατὰ γαῖαν ἀπείριτον ἀνθεμόεσσαν</l>
<l n="879" >ἔργ᾽ ἐρατὰ φθείρουσι χαμαιγενέων ἀνθρώπων</l>
<l n="880" >πιμπλεῖσαι κόνιός τε καὶ ἀργαλέου κολοσυρτοῦ. </l>
<l n="881" >αὐτὰρ ἐπεί ῥα πόνον μάκαρες θεοὶ ἐξετέλεσσαν,</l>
<l n="882" >Τιτήνεσσι δὲ τιμάων κρίναντο βίηφι,</l>
<l n="883" >δή ῥα τότ᾽ ὤτρυνον βασιλευέμεν ἠδὲ ἀνάσσειν</l>
<l n="884" >Γαίης φραδμοσύνῃσιν Ὀλύμπιον εὐρύοπα Ζῆν</l>
<l n="885" >ἀθανάτων· ὃ δὲ τοῖσιν ἑὰς διεδάσσατο τιμάς. </l>
<l n="886" >Ζεὺς δὲ θεῶν βασιλεὺς πρώτην ἄλοχον θέτο Μῆτιν</l>
<l n="887" >πλεῖστα τε ἰδυῖαν ἰδὲ θνητῶν ἀνθρώπων.</l>
<l n="888" >ἀλλ᾽ ὅτε δὴ ἄρ᾽ ἔμελλε θεὰν γλαυκῶπιν Ἀθήνην</l>
<l n="889" >τέξεσθαι, τότ᾽ ἔπειτα δόλῳ φρένας ἐξαπατήσας</l>
<l n="890" >αἱμυλίοισι λόγοισιν ἑὴν ἐσκάτθετο νηδὺν</l>
<l n="891" >Γαίης φραδμοσύνῃσι καὶ Οὐρανοῦ ἀστερόεντος.</l>
<l n="892" >τὼς γάρ οἱ φρασάτην, ἵνα μὴ βασιληίδα τιμὴν</l>
<l n="893" >ἄλλος ἔχοι Διὸς ἀντὶ θεῶν αἰειγενετάων.</l>
<l n="894" >ἐκ γὰρ τῆς εἵμαρτο περίφρονα τέκνα γενέσθαι·</l>
<l n="895" >πρώτην μὲν κούρην γλαυκώπιδα Τριτογένειαν</l>
<l n="896" >ἶσον ἔχουσαν πατρὶ μένος καὶ ἐπίφρονα βουλήν.</l>
<l n="897" >αὐτὰρ ἔπειτ᾽ ἄρα παῖδα θεῶν βασιλῆα καὶ ἀνδρῶν</l>
<l n="898" >ἤμελλεν τέξεσθαι, ὑπέρβιον ἦτορ ἔχοντα·</l>
<l n="899" >ἀλλ᾽ ἄρα μιν Ζεὺς πρόσθεν ἑὴν ἐσκάτθετο νηδύν,</l>
<l n="900" >ὡς δή οἱ φράσσαιτο θεὰ ἀγαθόν τε κακόν τε. </l>
<l n="901" >δεύτερον ἠγάγετο λιπαρὴν Θέμιν, ἣ τέκεν Ὥρας,</l>
<l n="902" >Εὐνουμίην τε Δίκην τε καὶ Εἰρήνην τεθαλυῖαν,</l>
<l n="903" >αἳ ἔργ᾽ ὠρεύουσι καταθνητοῖσι βροτοῖσι,</l>
<l n="904" >Μοίρας θ᾽, ᾗ πλείστην τιμὴν πόρε μητίετα Ζεύς,</l>
<l n="905" >Κλωθώ τε Λάχεσίν τε καὶ Ἄτροπον, αἵτε διδοῦσι</l>
<l n="906" >θνητοῖς ἀνθρώποισιν ἔχειν ἀγαθόν τε κακόν τε.</l>
<l n="907" >τρεῖς δέ οἱ Εὐρυνομη Χάριτας τέκε καλλιπαρῄους,</l>
<l n="908" >Ὠκεανοῦ κούρη, πολυήρατον εἶδος ἔχουσα,</l>
<l n="909" >Ἀγλαΐην τε καὶ Εὐφροσύνην Θαλίην τ᾽ ἐρατεινήν·</l>
<l n="910" > τῶν καὶ ἀπὸ βλεφάρων ἔρος εἴβετο δερκομενάων</l>
<l n="911" >λυσιμελής· καλὸν δέ θ᾽ ὑπ᾽ ὀφρύσι δερκιόωνται.</l>
<l n="912" >αὐτὰρ ὁ Δήμητρος πολυφόρβης ἐς λέχος ἦλθεν,</l>
<l n="913" >ἣ τέκε Περσεφόνην λευκώλενον, ἣν Ἀιδωνεὺς</l>
<l n="914" >ἥρπασε ἧς παρὰ μητρός· ἔδωκε δὲ μητίετα Ζεύς.</l>
<l n="915" >μνημοσύνης δ᾽ ἐξαῦτις ἐράσσατο καλλικόμοιο, </l>
<l n="916" >ἐξ ἧς οἱ Μοῦσαι χρυσάμπυκες ἐξεγένοντο</l>
<l n="917" >ἐννέα, τῇσιν ἅδον θαλίαι καὶ τέρψις ἀοιδῆς.</l>
<l n="918" >Λητὼ δ᾽ Ἀπόλλωνα καὶ Ἄρτεμιν ἰοχέαιραν,</l>
<l n="919" >ἱμερόεντα γόνον περὶ πάντων Οὐρανιώνων,</l>
<l n="920" >γείνατ᾽ ἄρ᾽ αἰγιόχοιο Διὸς φιλότητι μιγεῖσα. </l>
<l n="921" >λοισθοτάτην δ᾽ Ἥρην θαλερὴν ποιήσατ᾽ ἄκοιτιν·</l>
<l n="922" >ἣ δ᾽ Ἥβην καὶ Ἄρηα καὶ Εἰλείθυιαν ἔτικτε</l>
<l n="923" >μιχθεῖς᾽ ἐν φιλότητι θεῶν βασιλῆι καὶ ἀνδρῶν.</l>
<l n="924" >αὐτὸς δ᾽ ἐκ κεφαλῆς γλαυκώπιδα Τριτογένειαν</l>
<l n="925" > δεινὴν ἐγρεκύδοιμον ἀγέστρατον Ἀτρυτώνην</l>
<l n="926" >πότνιαν, ᾗ κέλαδοί τε ἅδον πόλεμοί τε μάχαι τε,</l>
<l n="927" >Ἥρη δ᾽ Ἥφαιστον κλυτὸν οὐ φιλότητι μιγεῖσα</l>
<l n="928" >γείνατο, καὶ ζαμένησε καὶ ἤρισε ᾧ παρακοίτῃ,</l>
<l n="929" >ἐκ πάντων τέχνῃσι κεκασμένον Οὐρανιώνων.</l>
<l n="929a">&lt;Ἥρη δὲ ζαμένησε καὶ ἤρισε ᾧ παρακοίτῃ. </l>
<l n="929b">ἐκ ταύτης δ᾽ ἔριδος ἣ μὲν τέκε φαίδιμον υἱὸν</l>
<l n="929c">Ἥφαιστον, φιλότητος ἄτερ Διὸς αἰγιόχοιο,</l>
<l n="929d">ἐκ πάντων παλάμῃσι κεκασμένον Οὐρανιώνων·</l>
<l n="929e">αὐτὰρ ὅ γ᾽ Ὠκεανοῦ καὶ Τηθύος ἠυκόμοιο</l>
<l n="929f">κούρῃ νόσφ᾽ Ἥρης παρελέξατο καλλιπαρήῳ,</l>
<l n="929g">ἐξαπαφὼν Μῆτιν καίπερ πολυδήνε᾽ ἐοῦσαν.</l>
<l n="929h">συμμάρψας δ᾽ ὅ γε χερσὶν ἑὴν ἐγκάτθετο νηδὺν</l>
<l n="929i">δείσας, μὴ τέξῃ κρατερώτερον ἄλλο κεραυνοῦ.</l>
<l n="929j">τοὔνεκά μιν Κρονίδης ὑψίζυγος αἰθέρι ναίων</l>
<l n="929k">κάππιεν ἐξαπίνης· ἣ δ᾽ αὐτίκα Παλλάδ᾽ Ἀθήνην</l>
<l n="929l">κύσατο· τὴν μὲν ἔτικτε πατὴρ ἀνδρῶν τε θεῶν τε</l>
<l n="929m">πὰρ κορυφὴν Τρίτωνος ἐπ᾽ ὄχθῃσιν ποταμοῖο.</l>
<l n="929n">Μῆτις δ᾽ αὖτε Ζηνὸς ὑπὸ σπλάγχνοις λελαθυῖα</l>
<l n="929o">ἧστο, Ἀθηναίης μήτηρ, τέκταινα δικαίων</l>
<l n="929p">πλεῖστα θεῶν τε ἰδυῖα καταθνητῶν τ᾽ ἀνθρώπων,</l>
<l n="929q">ἔνθα θεὰ παρέδεκτο ὅθεν παλάμαις περὶ πάντων</l>
<l n="929r">ἀθανάτων ἐκέκασθ᾽ οἳ Ὀλύμπια δώματ᾽ ἔχουσιν,</l>
<l n="929s"><sic>αἰγίδα ποιήσασα φοβέστρατον ἔντος Ἀθήνης·</sic></l>
<l n="929t">σὺν τῇ ἐγείνατό μιν πολεμήια τεύχε᾽ ἔχουσαν.&gt;</l>
<l n="930" > Ἐκ δ᾽ Ἀμφιτρίτης καὶ ἐρικτύπου Ἐννοσιγαίου</l>
<l n="931" >Τρίτων εὐρυβίης γένετο μέγας, ὅστε θαλάσσης</l>
<l n="932" >πυθμέν᾽ ἔχων παρὰ μητρὶ φίλῃ καὶ πατρὶ ἄνακτι</l>
<l n="933" >ναίει χρύσεα δῶ, δεινὸς θεός. αὐτὰρ Ἄρηι</l>
<l n="934" >ῥινοτόρῳ Κυθέρεια Φόβον καὶ Δεῖμον ἔτικτε</l>
<l n="935" >δεινούς, οἵτ᾽ ἀνδρῶν πυκινὰς κλονέουσι φάλαγγας</l>
<l n="936" >ἐν πολέμῳ κρυόεντι σὺν Ἄρηι πτολιπόρθῳ,</l>
<l n="937" >Ἁρμονίην θ᾽, ἣν Κάδμος ὑπέρθυμος θέτ᾽ ἄκοιτιν.</l>
<l n="938" >Ζηνὶ δ᾽ ἄρ᾽ Ἀτλαντὶς Μαίη τέκε κύδιμον Ἑρμῆν,</l>
<l n="939" >κήρυκ᾽ ἀθανάτων, ἱερὸν λέχος εἰσαναβᾶσα.</l>
<l n="940" >Καδμείη δ᾽ ἄρα οἱ Σεμέλη τέκε φαίδιμον υἱὸν</l>
<l n="941" >μιχθεῖς᾽ ἐν φιλότητι, Διώνυσον πολυγηθέα,</l>
<l n="942" >ἀθάνατον θνητή· νῦν δ᾽ ἀμφότεροι θεοί εἰσιν.</l>
<l n="943" >Ἀλκμήνη δ᾽ ἄρ᾽ ἔτικτε βίην Ἡρακληείην</l>
<l n="944" >μιχθεῖς᾽ ἐν φιλότητι Διὸς νεφεληγερέταο.</l>
<l n="945" >ἀγλαΐην δ᾽ Ἥφαιστος, ἀγακλυτὸς ἀμφιγυήεις,</l>
<l n="946" >ὁπλοτάτην Χαρίτων θαλερὴν ποιήσατ᾽ ἄκοιτιν.</l>
<l n="947" >χρυσοκόμης δὲ Διώνυσος ξανθὴν Ἀριάδνην,</l>
<l n="948" >κούρην Μίνωος, θαλερὴν ποιήσατ᾽ ἄκοιτιν.</l>
<l n="949" >τὴν δέ οἱ ἀθάνατον καὶ ἀγήρω θῆκε Κρονίων.</l>
<l n="950" >ἥβην δ᾽ Ἀλκμήνης καλλισφύρου ἄλκιμος υἱός, </l>
<l n="951" >ἲς Ἡρακλῆος, τελέσας στονόεντας ἀέθλους,</l>
<l n="952" >παῖδα Διὸς μεγάλοιο καὶ Ἥρης χρυσοπεδίλου,</l>
<l n="953" >αἰδοίην θέτ᾽ ἄκοιτιν ἐν Οὐλύμπῳ νιφόεντι,</l>
<l n="954" >ὄλβιος, ὃς μέγα ἔργον ἐν ἀθανάτοισιν ἀνύσσας</l>
<l n="955" >ναίει ἀπήμαντος καὶ ἀγήραος ἤματα πάντα. </l>
<l n="956" >ἠελίῳ δ᾽ ἀκάμαντι τέκεν κλυτὸς Ὠκεανίνη</l>
<l n="957" >Περσηὶς Κίρκην τε καὶ Αἰήτην βασιλῆα.</l>
<l n="958" >Αἰήτης δ᾽ υἱὸς φαεσιμβρότου Ἠελίοιο</l>
<l n="959" >κούρην Ὠκεανοῖο τελήεντος ποταμοῖο</l>
<l n="960" >γῆμε θεῶν βουλῇσιν Ἰδυῖαν καλλιπάρῃον. </l>
<l n="961" >ἣ δέ οἱ Μήδειαν ἐύσφυρον ἐν φιλότητι</l>
<l n="962" >γείναθ᾽ ὑποδμηθεῖσα διὰ χρυσέην Ἀφροδίτην.</l>
<l n="963" >ὑμεῖς μὲν νῦν χαίρετ᾽, Ὀλύμπια δώματ᾽ ἔχοντες,</l>
<l n="964" >νῆσοί τ᾽ ἤπειροί τε καὶ ἁλμυρὸς ἔνδοθι πόντος.</l>
<l n="965" >νῦν δὲ θεάων φῦλον ἀείσατε, ἡδυέπειαι</l>
<l n="966" >Μοῦσαι Ὀλυμπιάδες, κοῦραι Διὸς αἰγιόχοιο,</l>
<l n="967" >ὅσσαι δὴ θνητοῖσι παρ᾽ ἀνδράσιν εὐνηθεῖσαι</l>
<l n="968" >ἀθάναται γείναντο θεοῖς ἐπιείκελα τέκνα.</l>
<l n="969" >Δημήτηρ μὲν Πλοῦτον ἐγείνατο, δῖα θεάων,</l>
<l n="970" > Ἰασίων᾽ ἥρωι μιγεῖς᾽ ἐρατῇ φιλότητι</l>
<l n="971" >νειῷ ἔνι τριπόλῳ, Κρήτης ἐν πίονι δήμῳ,</l>
<l n="972" >ἐσθλόν, ὃς εἶς᾽ ἐπὶ γῆν τε καὶ εὐρέα νῶτα θαλάσσης</l>
<l n="973" >πάντη· τῷ δὲ τυχόντι καὶ οὗ κ᾽ ἐς χεῖρας ἵκηται,</l>
<l n="974" >τὸν δ᾽ ἀφνειὸν ἔθηκε, πολὺν δέ οἱ ὤπασεν ὄλβον.</l>
<l n="975" >Κάδμῳ δ᾽ Ἁρμονίη, θυγάτηρ χρυσέης Ἀφροδιτης,</l>
<l n="976" >Ἰνὼ καὶ Σεμέλην καὶ Ἀγαυὴν καλλιπάρῃον</l>
<l n="977" >Αὐτονόην θ᾽, ἣν γῆμεν Ἀρισταῖος βαθυχαίτης,</l>
<l n="978" >γείνατο καὶ Πολύδωρον ἐυστεφάνῳ ἐνὶ Θήβῃ.</l>
<l n="979" >κούρη δ᾽ Ὠκεανοῦ, Χρυσάορι καρτεροθύμῳ</l>
<l n="980" >μιχθεῖς᾽ ἐν φιλότητι πολυχρύσου Ἀφροδίτης, </l>
<l n="981" >Καλλιρόη τέκε παῖδα βροτῶν κάρτιστον ἁπάντων,</l>
<l n="982" >Γηρυονέα, τὸν κτεῖνε βίη Ἡρακληείη</l>
<l n="983" >βοῶν ἕνεκ᾽ εἰλιπόδων ἀμφιρρύτῳ εἰν Ἐρυθείῃ.</l>
<l n="984" >Τιθωνῷ δ᾽ Ἠὼς τέκε Μέμνονα χαλκοκορυστήν,</l>
<l n="985" >Αἰθιόπων βασιλῆα, καὶ Ἠμαθίωνα ἄνακτα.</l>
<l n="986" >αὐτὰρ ὑπαὶ Κεφάλῳ φιτύσατο φαίδιμον υἱόν,</l>
<l n="987" >ἴφθιμον Φαέθοντα, θεοῖς ἐπιείκελον ἄνδρα.</l>
<l n="988" >τόν ῥα νέον τέρεν ἄνθος ἔχοντ᾽ ἐρικυδέος ἥβης</l>
<l n="989" >παῖδ᾽ ἀταλὰ φρονέοντα φιλομμειδὴς Ἀφροδίτη</l>
<l n="990" >ὦρτ᾽ ἀναρεψαμένη, καί μιν ζαθέοις ἐνὶ νηοῖς</l>
<l n="991" >νηοπόλον νύχιον ποιήσατο, δαίμονα δῖον.</l>
<l n="992" >κούρην δ᾽ Αἰήταο διοτρεφέος βασιλῆος</l>
<l n="993" >Αἰσονίδης βουλῇσι θεῶν αἰειγενετάων</l>
<l n="994" >ἦγε παρ᾽ Αἰήτεω, τελέσας στονόεντας ἀέθλους,</l>
<l n="995" >τοὺς πολλοὺς ἐπέτελλε μέγας βασιλεὺς ὑπερήνωρ, </l>
<l n="996" >ὑβριστὴς Πελίης καὶ ἀτάσθαλος, ὀβριμοεργός.</l>
<l n="997" >τοὺς τελέσας Ἰαωλκὸν ἀφίκετο, πολλὰ μογήσας,</l>
<l n="998" >ὠκείης ἐπὶ νηὸς ἄγων ἑλικώπιδα κούρην</l>
<l n="999" >Αἰσονίδης, καί μιν θαλερὴν ποιήσατ᾽ ἄκοιτιν.</l>
<l n="1000" >καί ῥ᾽ ἥ γε δμηθεῖς᾽ ὑπ᾽ Ἰήσονι, ποιμένι λαῶν,</l>
<l n="1001" >Μήδειον τέκε παῖδα, τὸν οὔρεσιν ἔτρεφε Χείρων</l>
<l n="1002" >Φιλυρίδης· μεγάλου δὲ Διὸς νόος ἐξετελεῖτο.</l>
<l n="1003" >αὐτὰρ Νηρῆος κοῦραι,· ἁλίοιο γέροντος,</l>
<l n="1004" >ἦ τοι μὲν Φῶκον Ψαμάθη τέκε δῖα θεάων</l>
<l n="1005" >Αἰακοῦ ἐν φιλότητι διὰ χρυσέην Ἀφροδίτην, </l>
<l n="1006" >Πηλέι δὲ δμηθεῖσα θεὰ Θέτις ἀργυρόπεζα</l>
<l n="1007" >γείνατ᾽ Ἀχιλλῆα ῥηξήνορα θυμολέοντα.</l>
<l n="1008" >Αἰνείαν δ᾽ ἄρ᾽ ἔτικτεν ἐυστέφανος Κυθέρεια</l>
<l n="1009" >Ἀγχίσῃ ἥρωι μιγεῖς᾽ ἐρατῇ φιλότητι</l>
<l n="1010" >Ἴδης ἐν κορυφῇσι πολυπτύχου ὑληέσσης. </l>
<l n="1011" >Κίρκη δ᾽, Ἠελίου θυγάτηρ Ὑπεριονίδαο,</l>
<l n="1012" >γείνατ᾽ Ὀδυσσῆος ταλασίφρονος ἐν φιλότητι</l>
<l n="1013" >Ἄγριον ἠδὲ Λατῖνον ἀμύμονά τε κρατερόν τε·</l>
<l n="1014" ><sic>Τηλέγονον δ᾽ ἄρ᾽ ἔτικτε διὰ χρυσέην Ἀφροδίτην. </sic></l>
<l n="1015" > οἳ δή τοι μάλα τῆλε μυχῷ νήσων ἱεράων</l>
<l n="1016" >πᾶσιν Τυρσηνοῖσιν ἀγακλειτοῖσιν ἄνασσον.</l>
<l n="1017" >Ναυσίθοον δ᾽ Ὀδυσῆι Καλυψὼ δῖα θεάων</l>
<l n="1018" >γείνατο Ναυσίνοόν τε μιγεῖς᾽ ἐρατῇ φιλότητι.</l>
<l n="1019" >αὗται μὲν θνητοῖσι παρ᾽ ἀνδράσιν εὐνηθεῖσαι</l>
<l n="1020" >ἀθάναται γείναντο θεοῖς ἐπιείκελα τέκνα. </l>
<l n="1021" >νῦν δὲ γυναικῶν φῦλον ἀείσατε, ἡδυέπειαι</l>
<l n="1022" >Μοῦσαι Ὀλυμπιάδες, κοῦραι Διὸς αἰγιόχοιο.</l>

            </div>
        </body>
    </text>
</TEI>
