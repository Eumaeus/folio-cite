<?xml version="1.0" encoding="utf-8"?><?oxygen RNGSchema="tei-analysis.rng" type="xml"?> 
<?xml-stylesheet type="text/xsl" href="chs-gp.xsl"?>
<TEI xmlns="http://www.tei-c.org/ns/1.0" xmlns:tei="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Biblia Sacra, Vulgata Editionis, Matthaeum</title>
                <editor xml:id="cwb">Christopher Blackwell</editor>
            </titleStmt>
            <editionStmt>
                <edition>An XML Edition based on the public domain text</edition>
                <respStmt>
                    <name>Christopher Blackwell</name>
                    <resp>ed.</resp>
                </respStmt>
            </editionStmt>
            <extent>under 1Mb</extent>
            <publicationStmt>
                <publisher> The Center for Hellenic Studies of Harvard University </publisher>
                <authority>
                    <name>Casey Dué and Mary Ebbott, edd.</name>
                </authority>
                <availability>
                    <p>©2010, The Center for Hellenic Studies. This work is made available under the
                        Creative Commons Attribution-Noncommercial-Share Alike 3.0 United States
                        License: http://creativecommons.org/licenses/by-nc-sa/3.0/us/ </p>
                </availability>
            </publicationStmt>
            <sourceDesc>
                <p>File created electronically. </p>
            </sourceDesc>
        </fileDesc>
        <profileDesc>
            <langUsage>
                <language ident="eng">English</language>
                <language ident="lat">Latin</language>
                <language ident="grc">Greek</language>
                <language ident="xgrc">Transliterated Greek</language>
                <language ident="deu">German</language>
                <language ident="fra">French</language>
            </langUsage>
        </profileDesc>
    </teiHeader>
    <text xml:lang="lat">
        <body>
            <head>Evangelium Secundum Matthaeum</head>
            <div n="1" type="chapter">
                <div n="1" type="verse">
                    <p>Liber generationis Iesu Christi filii David, filii Abraham. </p>
                </div>
                <div n="2" type="verse">
                    <p>Abraham genuit Isaac. Isaac autem genuit Iacob. Iacob autem genuit Iudam, et
                        fratres eius. </p>
                </div>
                <div n="3" type="verse">
                    <p>Iudas autem genuit Phares, et Zaram de Thamar. Phares autem genuit Esron.
                        Esron autem genuit Aram. </p>
                </div>
                <div n="4" type="verse">
                    <p>Aram autem genuit Aminadab. Aminadab autem genuit Naasson. Naasson autem
                        genuit Salmon. </p>
                </div>
                <div n="5" type="verse">
                    <p>Salmon autem genuit Booz de Rahab. Booz autem genuit Obed ex Ruth. Obed autem
                        genuit Iesse. </p>
                </div>
                <div n="6" type="verse">
                    <p>Iesse autem genuit David regem. David autem rex genuit Salomonem ex ea, quae
                        fuit Uriae. </p>
                </div>
                <div n="7" type="verse">
                    <p>Salomon autem genuit Roboam. Roboam autem genuit Abiam. Abias autem genuit
                        Asa. </p>
                </div>
                <div n="8" type="verse">
                    <p>Asa autem genuit Iosophat. Iosophat autem genuit Ioram. Ioram autem genuit
                        Oziam. </p>
                </div>
                <div n="9" type="verse">
                    <p>Ozias autem genuit Ioatham. Ioatham autem genuit Achaz. Achaz autem genuit
                        Ezechiam. </p>
                </div>
                <div n="10" type="verse">
                    <p>Ezechias autem genuit Manassen. Manasses autem genuit Amon. Amon autem genuit
                        Iosiam. </p>
                </div>
                <div n="11" type="verse">
                    <p>Iosias autem genuit Iechoniam, et fratres eius in transmigratione Babylonis.
                    </p>
                </div>
                <div n="12" type="verse">
                    <p>Et post transmigrationem Babylonis: Iechonias genuit Salathiel. Salathiel
                        autem genuit Zorobabel. </p>
                </div>
                <div n="13" type="verse">
                    <p>Zorobabel autem genuit Abiud. Abiud autem genuit Eliacim. Eliacim autem
                        genuit Azor. </p>
                </div>
                <div n="14" type="verse">
                    <p>Azor autem genuit Sadoc. Sadoc autem genuit Achim. Achim autem genuit Eliud.
                    </p>
                </div>
                <div n="15" type="verse">
                    <p>Eliud autem genuit Eleazar. Eleazar autem genuit Mathan. Mathan autem genuit
                        Iacob. </p>
                </div>
                <div n="16" type="verse">
                    <p>Iacob autem genuit Ioseph virum Mariae, de qua natus est Iesus, qui vocatur
                        Christus. </p>
                </div>
                <div n="17" type="verse">
                    <p>Omnes itaque generationes ab Abraham usque ad David, generationes
                        quattuordecim: et a David usque ad transmigrationem Babylonis, generationes
                        quattuordecim: et a transmigratione Bayblonis usque ad Christum,
                        generationes quattuordecim. </p>
                </div>
                <div n="18" type="verse">
                    <p>Christi autem generatio sic erat: Cum esset desponsata mater eius Maria
                        Ioseph, antequam convenirent, inventa est in utero habens de Spiritu Sancto.
                    </p>
                </div>
                <div n="19" type="verse">
                    <p>Ioseph autem vir eius cum esset iustus, et nollet eam traducere: voluit
                        occulte dimittere eam. </p>
                </div>
                <div n="20" type="verse">
                    <p>Haec autem eo cogitante, ecce Angelus Domini apparuit in somnis ei, dicens:
                        Ioseph fili David, noli timere accipere Mariam coniugem tuam: quod enim in
                        ea natum est, de Spiritu Sancto est. </p>
                </div>
                <div n="21" type="verse">
                    <p>Pariet autem filium: et vocabis nomen eius IESUM: ipse enim salvum faciet
                        populum suum a peccatis eorum. </p>
                </div>
                <div n="22" type="verse">
                    <p>Hoc autem totum factum est, ut adimpleretur quod dictum est a Domino per
                        prophetam dicentem: </p>
                </div>
                <div n="23" type="verse">
                    <p>Ecce virgo in utero habebit, et pariet filium. Et vocabunt nomen eius
                        Emmanuel, quod est interpretatum Nobiscum Deus. </p>
                </div>
                <div n="24" type="verse">
                    <p>Exurgens autem Ioseph a somno, fecit sicut praecepit ei Angelus Domini, et
                        accepit coniugem suam. </p>
                </div>
                <div n="25" type="verse">
                    <p>Et non cognoscebat eam donec peperit filium suum primogenitum: et vocavit
                        nomen eius Iesum. </p>
                </div>
            </div>
            <div n="2" type="chapter">
                <div n="1" type="verse">
                    <p>Cum ergo natus esset Iesus in Bethlehem Iuda in diebus Herodis regis, ecce
                        Magi ab oriente venerunt Ierosolymam, </p>
                </div>
                <div n="2" type="verse">
                    <p>dicentes: Ubi est qui natus est rex Iudaeorum? vidimus enim stellam eius in
                        oriente, et venimus adorare eum. </p>
                </div>
                <div n="3" type="verse">
                    <p>Audiens autem Herodes rex, turbatus est, et omnis Ierosolyma cum illo. </p>
                </div>
                <div n="4" type="verse">
                    <p>Et congregans omnes principes sacerdotum, et Scribas populi, sciscitabatur ab
                        eis ubi Christus nasceretur. </p>
                </div>
                <div n="5" type="verse">
                    <p>At illi dixerunt: In Bethlehem Iudae: Sic enim scriptum est per prophetam:
                    </p>
                </div>
                <div n="6" type="verse">
                    <p>Et tu Bethlehem terra Iuda, nequaquam minima es in principibus Iuda: ex te
                        enim exiet dux, qui regat populum meum Israel. </p>
                </div>
                <div n="7" type="verse">
                    <p>Tunc Herodes clam vocatis Magis diligenter didicit ab eis tempus stellae,
                        quae apparuit eis: </p>
                </div>
                <div n="8" type="verse">
                    <p>et mittens illos in Bethlehem, dixit: Ite, et interrogate diligenter de
                        puero: et cum inveneritis, renunciate mihi, ut et ego veniens adorem eum.
                    </p>
                </div>
                <div n="9" type="verse">
                    <p>Qui cum audissent regem, abierunt. Et ecce stella, quam viderant in oriente,
                        antecedebat eos, usque dum veniens staret supra, ubi erat puer. </p>
                </div>
                <div n="10" type="verse">
                    <p>Videntes autem stellam gavisi sunt gaudio magno valde. </p>
                </div>
                <div n="11" type="verse">
                    <p>Et intrantes domum, invenerunt puerum cum Maria matre eius, et procidentes
                        adoraverunt eum: et apertis thesauris suis obtulerunt ei munera, aurum,
                        thus, et myrrham. </p>
                </div>
                <div n="12" type="verse">
                    <p>Et responso accepto in somnis ne redirent ad Herodem, per aliam viam reversi
                        sunt in regionem suam. </p>
                </div>
                <div n="13" type="verse">
                    <p>Qui cum recessissent, ecce Angelus Domini apparuit in somnis Ioseph, dicens:
                        Surge, et accipe puerum, et matrem eius, et fuge in aegyptum, et esto ibi
                        usque dum dicam tibi. Futurum est enim ut Herodes quaerat puerum ad
                        perdendum eum. </p>
                </div>
                <div n="14" type="verse">
                    <p>Qui consurgens accepit puerum, et matrem eius nocte, et secessit in aegyptum:
                    </p>
                </div>
                <div n="15" type="verse">
                    <p>et erat ibi usque ad obitum Herodis: ut adimpleretur quod dictum est a Domino
                        per prophetam dicentem: Ex aegypto vocavi filium meum. </p>
                </div>
                <div n="16" type="verse">
                    <p>Tunc Herodes videns quoniam illusus esset a Magis, iratus est valde, et
                        mittens occidit omnes pueros, qui erant in Bethlehem, et in omnibus finibus
                        eius a bimatu et infra secundum tempus, quod exquisierat a Magis. </p>
                </div>
                <div n="17" type="verse">
                    <p>Tunc adimpletum est quod dictum est per Ieremiam prophetam dicentem: </p>
                </div>
                <div n="18" type="verse">
                    <p>Vox in Rama audita est ploratus, et ululatus multus: Rachel plorans filios
                        suos, et noluit consolari, quia non sunt. </p>
                </div>
                <div n="19" type="verse">
                    <p>Defuncto autem Herode, ecce Angelus Domini apparuit in somnis Ioseph in
                        aegypto, </p>
                </div>
                <div n="20" type="verse">
                    <p>dicens: Surge, et accipe puerum, et matrem eius, et vade in terram Israel:
                        defuncti sunt enim, qui quaerebant animam pueri. </p>
                </div>
                <div n="21" type="verse">
                    <p>Qui consurgens, accepit puerum, et matrem eius, et venit in terram Israel.
                    </p>
                </div>
                <div n="22" type="verse">
                    <p>Audiens autem quod Archelaus regnaret in Iudaea pro Herode patre suo, timuit
                        illo ire: et admonitus in somnis, secessit in partes Galilaeae. </p>
                </div>
                <div n="23" type="verse">
                    <p>Et veniens habitavit in civitate quae vocatur Nazareth: ut adimpleretur quod
                        dictum est per prophetas: Quoniam Nazaraeus vocabitur. </p>
                </div>
            </div>
            <div n="3" type="chapter">
                <div n="1" type="verse">
                    <p>In diebus autem illis venit Ioannes Baptista praedicans in deserto Iudaeae,
                    </p>
                </div>
                <div n="2" type="verse">
                    <p>et dicens: Poenitentiam agite: appropinquavit enim regnum caelorum. </p>
                </div>
                <div n="3" type="verse">
                    <p>Hic est enim, qui dictus est per Isaiam prophetam dicentem: Vox clamantis in
                        deserto: Parate viam Domini: rectas facite semitas eius. </p>
                </div>
                <div n="4" type="verse">
                    <p>Ipse autem Ioannes habebat vestimentum de pilis camelorum, et zonam pelliceam
                        circa lumbos suos: esca autem eius erat locustae, et mel silvestre. </p>
                </div>
                <div n="5" type="verse">
                    <p>Tunc exibat ad eum Ierosolyma, et omnis Iudaea, et omnis regio circa
                        Iordanem; </p>
                </div>
                <div n="6" type="verse">
                    <p>et baptizabantur ab eo in Iordane, confitentes peccata sua. </p>
                </div>
                <div n="7" type="verse">
                    <p>Videns autem multos Pharisaeorum, et Sadducaeorum venientes ad baptismum
                        suum, dixit eis: Progenies viperarum, quis demonstravit vobis fugere a
                        ventura ira? </p>
                </div>
                <div n="8" type="verse">
                    <p>Facite ergo fructum dignum poenitentiae. </p>
                </div>
                <div n="9" type="verse">
                    <p>Et ne velitis dicere intra vos: Patrem habemus Abraham. Dico enim vobis
                        quoniam potens est Deus de lapidibus istis suscitare filios Abrahae. </p>
                </div>
                <div n="10" type="verse">
                    <p>Iam enim securis ad radicem arborum posita est. Omnis ergo arbor, quae non
                        facit fructum bonum, excidetur, et in ignem mittetur. </p>
                </div>
                <div n="11" type="verse">
                    <p>Ego quidem baptizo vos in aqua in poenitentiam: qui autem post me venturus
                        est, fortior me est, cuius non sum dignus calceamenta portare: ipse vos
                        baptizabit in Spiritu Sancto, et igni. </p>
                </div>
                <div n="12" type="verse">
                    <p>Cuius ventilabrum in manu sua: et permundabit aream suam: et congregabit
                        triticum suum in horreum, paleas autem comburet igni inextinguibili. </p>
                </div>
                <div n="13" type="verse">
                    <p>Tunc venit Iesus a Galilaea in Iordanem ad Ioannem, ut baptizaretur ab eo.
                    </p>
                </div>
                <div n="14" type="verse">
                    <p>Ioannes autem prohibebat eum, dicens: Ego a te debeo baptizari, et tu venis
                        ad me? </p>
                </div>
                <div n="15" type="verse">
                    <p>Respondens autem Iesus, dixit ei: Sine modo: sic enim decet nos implere omnem
                        iustitiam. Tunc dimisit eum. </p>
                </div>
                <div n="16" type="verse">
                    <p>Baptizatus autem Iesus, confestim ascendit de aqua, et ecce aperti sunt ei
                        caeli: et vidit Spiritum Dei descendentem sicut columbam, et venientem super
                        se. </p>
                </div>
                <div n="17" type="verse">
                    <p>Et ecce vox de caelis dicens: Hic est Filius meus dilectus, in quo mihi
                        complacui. </p>
                </div>
            </div>
            <div n="4" type="chapter">
                <div n="1" type="verse">
                    <p>Tunc Iesus ductus est in desertum a Spiritu, ut tentaretur a diabolo. </p>
                </div>
                <div n="2" type="verse">
                    <p>Et cum ieiunasset quadraginta diebus, et quadraginta noctibus, postea
                        esuriit. </p>
                </div>
                <div n="3" type="verse">
                    <p>Et accedens tentator dixit ei: Si Filius Dei es, dic ut lapides isti panes
                        fiant. </p>
                </div>
                <div n="4" type="verse">
                    <p>Qui respondens dixit: Scriptum est: Non in solo pane vivit homo, sed in omni
                        verbo, quod procedit de ore Dei. </p>
                </div>
                <div n="5" type="verse">
                    <p>Tunc assumpsit eum diabolus in sanctam civitatem, et statuit eum super
                        pinnaculum templi, </p>
                </div>
                <div n="6" type="verse">
                    <p>et dixit ei: Si Filius Dei es, mitte te deorsum. Scriptum est enim: Quia
                        Angelis suis mandavit de te, et in manibus tollent te, ne forte offendas ad
                        lapidem pedem tuum. </p>
                </div>
                <div n="7" type="verse">
                    <p>Ait illi Iesus: Rursum scriptum est: Non tentabis Dominum Deum tuum. </p>
                </div>
                <div n="8" type="verse">
                    <p>Iterum assumpsit eum diabolus in montem excelsum valde: et ostendit ei omnia
                        regna mundi, et gloriam eorum, </p>
                </div>
                <div n="9" type="verse">
                    <p>et dixit ei: Haec omnia tibi dabo, si cadens adoraveris me. </p>
                </div>
                <div n="10" type="verse">
                    <p>Tunc dicit ei Iesus: Vade Satana: Scriptum est enim: Dominum Deum tuum
                        adorabis, et illi soli servies. </p>
                </div>
                <div n="11" type="verse">
                    <p>Tunc reliquit eum diabolus: et ecce Angeli accesserunt, et ministrabant ei.
                    </p>
                </div>
                <div n="12" type="verse">
                    <p>Cum autem audisset Iesus quod Ioannes traditus esset, secessit in Galilaeam:
                    </p>
                </div>
                <div n="13" type="verse">
                    <p>et, relicta civitate Nazareth, venit, et habitavit in Capharnaum maritima, in
                        finibus Zabulon et Nephthalim: </p>
                </div>
                <div n="14" type="verse">
                    <p>ut adimpleretur quod dictum est per Isaiam prophetam: </p>
                </div>
                <div n="15" type="verse">
                    <p>Terra Zabulon, et terra Nephthalim, via maris trans Iordanem, Galilaea
                        Gentium: </p>
                </div>
                <div n="16" type="verse">
                    <p>populus, qui sedebat in tenebris, vidit lucem magnam: et sedentibus in
                        regione umbrae mortis, lux orta est eis. </p>
                </div>
                <div n="17" type="verse">
                    <p>Exinde coepit Iesus praedicare, et dicere: Poenitentiam agite: appropinquavit
                        enim regnum caelorum. </p>
                </div>
                <div n="18" type="verse">
                    <p>Ambulans autem Iesus iuxta Mare Galilaeae, vidit duos fratres, Simonem, qui
                        vocatur Petrus, et Andream fratrem eius, mittentes rete in mare, (erant enim
                        piscatores) </p>
                </div>
                <div n="19" type="verse">
                    <p>et ait illis: Venite post me, et faciam vos fieri piscatores hominum. </p>
                </div>
                <div n="20" type="verse">
                    <p>At illi continuo relictis retibus secuti sunt eum. </p>
                </div>
                <div n="21" type="verse">
                    <p>Et procedens inde, vidit alios duos fratres, Iacobum Zebedaei, et Ioannem
                        fratrem eius in navi cum Zebedaeo patre eorum, reficientes retia sua: et
                        vocavit eos. </p>
                </div>
                <div n="22" type="verse">
                    <p>Illi autem statim relictis retibus et patre, secuti sunt eum. </p>
                </div>
                <div n="23" type="verse">
                    <p>Et circuibat Iesus totam Galilaeam, docens in synagogis eorum, et praedicans
                        Evangelium regni, et sanans omnem languorem, et omnem infirmitatem in
                        populo. </p>
                </div>
                <div n="24" type="verse">
                    <p>Et abiit opinio eius in totam Syriam, et obtulerunt ei omnes male habentes,
                        variis languoribus, et tormentis comprehensos, et qui daemonia habebant, et
                        lunaticos, et paralyticos, et curavit eos: </p>
                </div>
                <div n="25" type="verse">
                    <p>et secutae sunt eum turbae multae de Galilaea, et Decapoli, et de
                        Ierosolymis, et de Iudaea, et de trans Iordanem. </p>
                </div>
            </div>
            <div n="5" type="chapter">
                <div n="1" type="verse">
                    <p>Videns autem Iesus turbas, ascendit in montem, et cum sedisset, accesserunt
                        ad eum discipuli eius, </p>
                </div>
                <div n="2" type="verse">
                    <p>et aperiens os suum docebat eos dicens: </p>
                </div>
                <div n="3" type="verse">
                    <p>Beati pauperes spiritu: quoniam ipsorum est regnum caelorum. </p>
                </div>
                <div n="4" type="verse">
                    <p>Beati mites: quoniam ipsi possidebunt terram. </p>
                </div>
                <div n="5" type="verse">
                    <p>Beati, qui lugent: quoniam ipsi consolabuntur. </p>
                </div>
                <div n="6" type="verse">
                    <p>Beati, qui esuriunt, et sitiunt iustitiam: quoniam ipsi saturabuntur. </p>
                </div>
                <div n="7" type="verse">
                    <p>Beati misericordes: quoniam ipsi misericordiam consequentur. </p>
                </div>
                <div n="8" type="verse">
                    <p>Beati mundo corde: quoniam ipsi Deum videbunt. </p>
                </div>
                <div n="9" type="verse">
                    <p>Beati pacifici: quoniam filii Dei vocabuntur. </p>
                </div>
                <div n="10" type="verse">
                    <p>Beati, qui persecutionem patiuntur propter iustitiam: quoniam ipsorum est
                        regnum caelorum. </p>
                </div>
                <div n="11" type="verse">
                    <p>Beati estis cum maledixerint vobis, et persecuti vos fuerint, et dixerint
                        omne malum adversum vos mentientes, propter me: </p>
                </div>
                <div n="12" type="verse">
                    <p>gaudete, et exultate, quoniam merces vestra copiosa est in caelis. Sic enim
                        persecuti sunt prophetas, qui fuerunt ante vos. </p>
                </div>
                <div n="13" type="verse">
                    <p>Vos estis sal terrae. Quod si sal evanuerit, in quo salietur? ad nihilum
                        valet ultra, nisi ut mittatur foras, et conculcetur ab hominibus. </p>
                </div>
                <div n="14" type="verse">
                    <p>Vos estis lux mundi. Non potest civitas abscondi supra montem posita. </p>
                </div>
                <div n="15" type="verse">
                    <p>Neque accendunt lucernam, et ponunt eam sub modio, sed super candelabrum ut
                        luceat omnibus, qui in domo sunt. </p>
                </div>
                <div n="16" type="verse">
                    <p>Sic luceat lux vestra coram hominibus: ut videant opera vestra bona, et
                        glorificent Patrem vestrum, qui in caelis est. </p>
                </div>
                <div n="17" type="verse">
                    <p>Nolite putare quoniam veni solvere legem, aut prophetas: non veni solvere,
                        sed adimplere. </p>
                </div>
                <div n="18" type="verse">
                    <p>Amen quippe dico vobis, donec transeat caelum et terra, iota unum, aut unus
                        apex non praeteribit a lege, donec omnia fiant. </p>
                </div>
                <div n="19" type="verse">
                    <p>Qui ergo solverit unum de mandatis istis minimis, et docuerit sic homines,
                        minimus vocabitur in regno caelorum: qui autem fecerit et docuerit, hic
                        magnus vocabitur in regno caelorum. </p>
                </div>
                <div n="20" type="verse">
                    <p>Dico enim vobis, quia nisi abundaverit iustitia vestra plus quam Scribarum,
                        et Pharisaeorum, non intrabitis in regnum caelorum. </p>
                </div>
                <div n="21" type="verse">
                    <p>Audistis quia dictum est antiquis: Non occides: qui autem occiderit, reus
                        erit iudicio. </p>
                </div>
                <div n="22" type="verse">
                    <p>Ego autem dico vobis: quia omnis qui irascitur fratri suo, reus erit iudicio.
                        Qui autem dixerit fratri suo, Raca: reus erit concilio. Qui autem dixerit,
                        fatue: reus erit Gehennae ignis. </p>
                </div>
                <div n="23" type="verse">
                    <p>Si ergo offers munus tuum ad altare, et ibi recordatus fueris quia frater
                        tuus habet aliquid adversum te: </p>
                </div>
                <div n="24" type="verse">
                    <p>relinque ibi munus tuum ante altare, et vade prius reconciliari fratri tuo:
                        et tunc veniens offeres munus tuum. </p>
                </div>
                <div n="25" type="verse">
                    <p>Esto consentiens adversario tuo cito dum es in via cum eo: ne forte tradat te
                        adversarius iudici, et iudex tradat te ministro: et in carcerem mittaris.
                    </p>
                </div>
                <div n="26" type="verse">
                    <p>Amen dico tibi, non exies inde, donec reddas novissimum quadrantem. </p>
                </div>
                <div n="27" type="verse">
                    <p>Audistis quia dictum est antiquis: Non moechaberis. </p>
                </div>
                <div n="28" type="verse">
                    <p>Ego autem dico vobis: quia omnis, qui viderit mulierem ad concupiscendum eam,
                        iam moechatus est eam in corde suo. </p>
                </div>
                <div n="29" type="verse">
                    <p>Quod si oculus tuus dexter scandalizat te, erue eum, et proiice abs te:
                        expedit enim tibi ut pereat unum membrorum tuorum, quam totus corpus tuum
                        mittatur in Gehennam. </p>
                </div>
                <div n="30" type="verse">
                    <p>Et si dextra manus tua scandalizat te, abscide eam, et proiice abs te:
                        expedit enim tibi ut pereat unum membrorum tuorum, quam totum corpus tuum
                        eat in Gehennam. </p>
                </div>
                <div n="31" type="verse">
                    <p>Dictum est autem: Quicumque dimiserit uxorem suam, det ei libellum repudii.
                    </p>
                </div>
                <div n="32" type="verse">
                    <p>Ego autem dico vobis: Quia omnis, qui dimiserit uxorem suam, excepta
                        fornicationis causa, facit eam moechari: et qui dimissam duxerit, adulterat.
                    </p>
                </div>
                <div n="33" type="verse">
                    <p>Iterum audistis quia dictum est antiquis: Non periurabis: reddes autem Domino
                        iuramenta tua. </p>
                </div>
                <div n="34" type="verse">
                    <p>Ego autem dico vobis, non iurare omnino, neque per caelum, quia thronus Dei
                        est: </p>
                </div>
                <div n="35" type="verse">
                    <p>neque per terram, quia scabellum est pedum eius: neque per Ierosolymam, quia
                        civitas est magni regis: </p>
                </div>
                <div n="36" type="verse">
                    <p>neque per caput tuum iuraveris, quia non potes unum capillum album facere,
                        aut nigrum. </p>
                </div>
                <div n="37" type="verse">
                    <p>Sit autem sermo vester, est, est: non, non: quod autem his abundantius est, a
                        malo est. </p>
                </div>
                <div n="38" type="verse">
                    <p>Audistis quia dictum est: Oculum pro oculo, et dentem pro dente. </p>
                </div>
                <div n="39" type="verse">
                    <p>Ego autem dico vobis, non resistere malo: sed si quis te percusserit in
                        dexteram maxillam tuam, praebe illi et alteram: </p>
                </div>
                <div n="40" type="verse">
                    <p>et ei, qui vult tecum iudicio contendere, et tunicam tuam tollere, dimitte ei
                        et pallium. </p>
                </div>
                <div n="41" type="verse">
                    <p>Et quicumque te angariaverit mille passus, vade cum illo et alia duo. </p>
                </div>
                <div n="42" type="verse">
                    <p>Qui petit a te, da ei: et volenti mutuari a te, ne avertaris. </p>
                </div>
                <div n="43" type="verse">
                    <p>Audistis quia dictum est: Diliges proximum tuum, et odio habebis inimicum
                        tuum. </p>
                </div>
                <div n="44" type="verse">
                    <p>Ego autem dico vobis: Diligite inimicos vestros, benefacite his, qui oderunt
                        vos: et orate pro persequentibus et calumniantibus vos: </p>
                </div>
                <div n="45" type="verse">
                    <p>ut sitis filii Patris vestri, qui in caelis est: qui solem suum oriri facit
                        super bonos, et malos: et pluit super iustos et iniustos. </p>
                </div>
                <div n="46" type="verse">
                    <p>Si enim diligitis eos, qui vos diligunt, quam mercedem habebitis? nonne et
                        publicani hoc faciunt? </p>
                </div>
                <div n="47" type="verse">
                    <p>Et si salutaveritis fratres vestros tantum, quid amplius facitis? nonne et
                        ethnici hoc faciunt? </p>
                </div>
                <div n="48" type="verse">
                    <p>Estote ergo vos perfecti, sicut et pater vester caelestis perfectus est. </p>
                </div>
            </div>
            <div n="6" type="chapter">
                <div n="1" type="verse">
                    <p>Attendite ne iustitiam vestram faciatis coram hominibus, ut videamini ab eis:
                        alioquin mercedem non habebitis apud Patrem vestrum, qui in caelis est. </p>
                </div>
                <div n="2" type="verse">
                    <p>Cum ergo facis eleemosynam, noli tuba canere ante te, sicut hypocritae
                        faciunt in synagogis, et in vicis, ut honorificentur ab hominibus: Amen dico
                        vobis, receperunt mercedem suam. </p>
                </div>
                <div n="3" type="verse">
                    <p>Te autem faciente eleemosynam, nesciat sinistra tua quid faciat dextera tua:
                    </p>
                </div>
                <div n="4" type="verse">
                    <p>ut sit eleemosyna tua in abscondito, et Pater tuus, qui videt in abscondito,
                        reddet tibi. </p>
                </div>
                <div n="5" type="verse">
                    <p>Et cum oratis, non eritis sicut hypocritae, qui amant in synagogis, et in
                        angulis platearum stantes orare, ut videantur ab hominibus: Amen dico vobis,
                        receperunt mercedem suam. </p>
                </div>
                <div n="6" type="verse">
                    <p>Tu autem cum oraveris, intra in cubiculum tuum, et clauso ostio, ora Patrem
                        tuum in abscondito: et Pater tuus qui videt in abscondito, reddet tibi. </p>
                </div>
                <div n="7" type="verse">
                    <p>Orantes autem, nolite multum loqui, sicut ethnici. Putant enim quod in
                        multiloquio suo exaudiantur. </p>
                </div>
                <div n="8" type="verse">
                    <p>Nolite ergo assimilari eis. Scit enim Pater vester, quid opus sit vobis,
                        antequam petatis eum. </p>
                </div>
                <div n="9" type="verse">
                    <p>Sic ergo vos orabitis: Pater noster, qui es in caelis: sanctificetur nomen
                        tuum. </p>
                </div>
                <div n="10" type="verse">
                    <p>Adveniat regnum tuum. Fiat voluntas tua, sicut in caelo, et in terra. </p>
                </div>
                <div n="11" type="verse">
                    <p>Panem nostrum supersubstantialem da nobis hodie. </p>
                </div>
                <div n="12" type="verse">
                    <p>Et dimitte nobis debita nostra, sicut et nos dimittimus debitoribus nostris.
                    </p>
                </div>
                <div n="13" type="verse">
                    <p>Et ne nos inducas in tentationem. Sed libera nos a malo. Amen. </p>
                </div>
                <div n="14" type="verse">
                    <p>Si enim dimiseritis hominibus peccata eorum: dimittet et vobis Pater vester
                        caelestis delicta vestra. </p>
                </div>
                <div n="15" type="verse">
                    <p>Si autem non dimiseritis hominibus: nec Pater vester dimittet vobis peccata
                        vestra. </p>
                </div>
                <div n="16" type="verse">
                    <p>Cum autem ieiunatis, nolite fieri sicut hypocritae tristes. Exterminant enim
                        facies suas, ut appareant hominibus ieiunantes. Amen dico vobis, quia
                        receperunt mercedem suam. </p>
                </div>
                <div n="17" type="verse">
                    <p>Tu autem, cum ieiunas, unge caput tuum, et faciem tuam lava, </p>
                </div>
                <div n="18" type="verse">
                    <p>ne videaris hominibus ieiunans, sed Patri tuo, qui est in abscondito: et
                        Pater tuus, qui videt in abscondito, reddet tibi. </p>
                </div>
                <div n="19" type="verse">
                    <p>Nolite thesaurizare vobis thesauros in terra: ubi aerugo, et tinea demolitur:
                        et ubi fures effodiunt, et furantur. </p>
                </div>
                <div n="20" type="verse">
                    <p>Thesaurizate autem vobis thesauros in caelo: ubi neque aerugo, neque tinea
                        demolitur, et ubi fures non effodiunt, nec furantur. </p>
                </div>
                <div n="21" type="verse">
                    <p>Ubi enim est thesaurus tuus, ibi est et cor tuum. </p>
                </div>
                <div n="22" type="verse">
                    <p>Lucerna corporis tui est oculus tuus. Si oculus tuus fuerit simplex: totum
                        corpus tuum lucidum erit. </p>
                </div>
                <div n="23" type="verse">
                    <p>Si autem oculus tuus fuerit nequam: totum corpus tuum tenebrosum erit. Si
                        ergo lumen, quod in te est, tenebrae sunt: ipsae tenebrae quantae erunt!
                    </p>
                </div>
                <div n="24" type="verse">
                    <p>Nemo potest duobus dominis servire: aut enim unum odio habebit, et alterum
                        diliget: aut unum sustinebit, et alterum contemnet. Non potestis Deo
                        servire, et mammonae. </p>
                </div>
                <div n="25" type="verse">
                    <p>Ideo dico vobis, ne soliciti sitis animae vestrae quid manducetis, neque
                        corpori vestro quid induamini. Nonne anima plus est quam esca: et corpus
                        plus quam vestimentum? </p>
                </div>
                <div n="26" type="verse">
                    <p>Respicite volatilia caeli, quoniam non serunt, neque metunt, neque congregant
                        in horrea: et Pater vester caelestis pascit illa. Nonne vos magis pluris
                        estis illis? </p>
                </div>
                <div n="27" type="verse">
                    <p>Quis autem vestrum cogitans potest adiicere ad staturam suam cubitum unum?
                    </p>
                </div>
                <div n="28" type="verse">
                    <p>Et de vestimento quid soliciti estis? Considerate lilia agri quomodo
                        crescunt: non laborant, neque nent. </p>
                </div>
                <div n="29" type="verse">
                    <p>Dico autem vobis, quoniam nec Salomon in omni gloria sua coopertus est sicut
                        unum ex istis. </p>
                </div>
                <div n="30" type="verse">
                    <p>Si autem foenum agri, quod hodie est, et cras in clibanum mittitur, Deus sic
                        vestit: quanto magis vos modicae fidei? </p>
                </div>
                <div n="31" type="verse">
                    <p>Nolite ergo soliciti esse, dicentes: Quid manducabimus, aut quid bibemus, aut
                        quo operiemur? </p>
                </div>
                <div n="32" type="verse">
                    <p>Haec enim omnia Gentes inquirunt. Scit enim Pater vester, quia his omnibus
                        indigetis. </p>
                </div>
                <div n="33" type="verse">
                    <p>Quaerite ergo primum regnum Dei, et iustitiam eius: et haec omnia adiicientur
                        vobis. </p>
                </div>
                <div n="34" type="verse">
                    <p>Nolite ergo soliciti esse in crastinum. Crastinus enim dies solicitus erit
                        sibi ipsi. Sufficit diei malitia sua. </p>
                </div>
            </div>
            <div n="7" type="chapter">
                <div n="1" type="verse">
                    <p>Nolite iudicare, ut non iudicemini. </p>
                </div>
                <div n="2" type="verse">
                    <p>In quo enim iudicio iudicaveritis, iudicabimini: et in qua mensura mensi
                        fueritis, remetietur vobis. </p>
                </div>
                <div n="3" type="verse">
                    <p>Quid autem vides festucam in oculo fratris tui: et trabem in oculo tuo non
                        vides? </p>
                </div>
                <div n="4" type="verse">
                    <p>Aut quomodo dicis fratris tuo: Sine eiiciam festucam de oculo tuo, et ecce
                        trabs est in oculo tuo? </p>
                </div>
                <div n="5" type="verse">
                    <p>Hypocrita, eiice primum trabem de oculo tuo, et tunc videbis eiicere festucam
                        de oculo fratris tui. </p>
                </div>
                <div n="6" type="verse">
                    <p>Nolite dare sanctum canibus: neque mittatis margaritas vestras ante porcos,
                        ne forte conculcent eas pedibus suis, et conversi dirumpant vos. </p>
                </div>
                <div n="7" type="verse">
                    <p>Petite, et dabitur vobis: quaerite, et invenietis: pulsate, et aperietur
                        vobis. </p>
                </div>
                <div n="8" type="verse">
                    <p>Omnis enim, qui petit, accipit: et qui quaerit, invenit: et pulsanti
                        aperietur. </p>
                </div>
                <div n="9" type="verse">
                    <p>Aut quis est ex vobis homo, quem si petierit filius suus panem, numquid
                        lapidem porriget ei? </p>
                </div>
                <div n="10" type="verse">
                    <p>Aut si piscem petierit, numquid serpentem porriget ei? </p>
                </div>
                <div n="11" type="verse">
                    <p>Si ergo vos, cum sitis mali, nostis bona data dare filiis vestris: quanto
                        magis Pater vester, qui in caelis est, dabit bona petentibus se? </p>
                </div>
                <div n="12" type="verse">
                    <p>Omnia ergo quaecumque vultis ut faciant vobis homines, et vos facite illis.
                        Haec est enim lex, et Prophetae. </p>
                </div>
                <div n="13" type="verse">
                    <p>Intrate per angustam portam: quia lata porta, et spatiosa via est, quae ducit
                        ad perditionem, et multi sunt qui intrant per eam. </p>
                </div>
                <div n="14" type="verse">
                    <p>Quam angusta porta, et arcta via est, quae ducit ad vitam: et pauci sunt, qui
                        inveniunt eam! </p>
                </div>
                <div n="15" type="verse">
                    <p>Attendite a falsis prophetis, qui veniunt ad vos in vestimentis ovium,
                        intrinsecus autem sunt lupi rapaces: </p>
                </div>
                <div n="16" type="verse">
                    <p>a fructibus eorum cognoscetis eos. Numquid colligunt de spinas uvas, aut de
                        tribulis ficus? </p>
                </div>
                <div n="17" type="verse">
                    <p>Sic omnis arbor bona fructus bonos facit: mala autem arbor malos fructus
                        facit. </p>
                </div>
                <div n="18" type="verse">
                    <p>Non potest arbor bona malos fructus facere: neque arbor mala bonos fructus
                        facere: </p>
                </div>
                <div n="19" type="verse">
                    <p>Omnis arbor, quae non facit fructum bonum, excidetur, et in ignem mittetur.
                    </p>
                </div>
                <div n="20" type="verse">
                    <p>Igitur ex fructibus eorum cognoscetis eos. </p>
                </div>
                <div n="21" type="verse">
                    <p>Non omnis, qui dicit mihi, Domine, Domine, intrabit in regnum caelorum: sed
                        qui facit voluntatem Patris mei, qui in caelis est, ipse intrabit in regnum
                        caelorum. </p>
                </div>
                <div n="22" type="verse">
                    <p>Multi dicent mihi in illa die: Domine, Domine, nonne in nomine tuo
                        prophetavimus, et in nomine tuo daemonia eiecimus, et in nomine tuo virtutes
                        multas fecimus? </p>
                </div>
                <div n="23" type="verse">
                    <p>Et tunc confitebor illis: Quia numquam novi vos: discedite a me, qui
                        operamini iniquitatem. </p>
                </div>
                <div n="24" type="verse">
                    <p>Omnis ergo, qui audit verba mea haec, et facit ea, assimilabitur viro
                        sapienti, qui aedificavit domum suam supra petram, </p>
                </div>
                <div n="25" type="verse">
                    <p>et descendit pluvia, et venerunt flumina, et flaverunt venti, et irruerunt in
                        domum illam, et non cecidit: fundata enim erat super petram. </p>
                </div>
                <div n="26" type="verse">
                    <p>Et omnis, qui audit verba mea haec, et non facit ea, similis erit viro
                        stulto, qui aedificavit domum suam super arenam: </p>
                </div>
                <div n="27" type="verse">
                    <p>et descendit pluvia, et venerunt flumina, et flaverunt venti, et irruerunt in
                        domum illam, et cecidit, et fuit ruina illius magna. </p>
                </div>
                <div n="28" type="verse">
                    <p>Et factum est: cum consummasset Iesus verba haec, admirabantur turbae super
                        doctrina eius. </p>
                </div>
                <div n="29" type="verse">
                    <p>Erat enim docens eos sicut potestatem habens, et non sicut Scribae eorum, et
                        Pharisaei. </p>
                </div>
            </div>
            <div n="8" type="chapter">
                <div n="1" type="verse">
                    <p>Cum autem descendisset de monte, secutae sunt eum turbae multae: </p>
                </div>
                <div n="2" type="verse">
                    <p>et ecce leprosus veniens, adorabat eum, dicens: Domine, si vis, potes me
                        mundare. </p>
                </div>
                <div n="3" type="verse">
                    <p>Et extendens Iesus manum, tetigit eum, dicens: Volo. Mundare. Et confestim
                        mundata est lepra eius. </p>
                </div>
                <div n="4" type="verse">
                    <p>Et ait illi Iesus: Vide, nemini dixeris: sed vade, ostende te sacerdoti, et
                        offer munus, quod praecepit Moyses, in testimonium illis. </p>
                </div>
                <div n="5" type="verse">
                    <p>Cum autem introisset Capharnaum, accessit ad eum Centurio, rogans eum, </p>
                </div>
                <div n="6" type="verse">
                    <p>et dicens: Domine, puer meus iacet in domo paralyticus, et male torquetur.
                    </p>
                </div>
                <div n="7" type="verse">
                    <p>Et ait illi Iesus: Ego veniam, et curabo eum. </p>
                </div>
                <div n="8" type="verse">
                    <p>Et respondens Centurio, ait: Domine non sum dignus ut intres sub tectum meum:
                        sed tantum dic verbo, et sanabitur puer meus. </p>
                </div>
                <div n="9" type="verse">
                    <p>Nam et ego homo sum sub potestate constitutus, habens sub me milites, et dico
                        huic: Vade, et vadit: et alii: Veni, et venit: et servo meo: Fac hoc, et
                        facit. </p>
                </div>
                <div n="10" type="verse">
                    <p>Audiens autem Iesus miratus est, et sequentibus se dixit: Amen dico vobis,
                        non inveni tantam fidem in Israel. </p>
                </div>
                <div n="11" type="verse">
                    <p>Dico autem vobis, quod multi ab Oriente, et Occidente venient, et recumbent
                        cum Abraham, et Isaac, et Iacob in regno caelorum: </p>
                </div>
                <div n="12" type="verse">
                    <p>filii autem regni eiicientur in tenebras exteriores: ibi erit fletus, et
                        stridor dentium. </p>
                </div>
                <div n="13" type="verse">
                    <p>Et dixit Iesus Centurioni: Vade, et sicut credidisti, fiat tibi. Et sanatus
                        est puer in illa hora. </p>
                </div>
                <div n="14" type="verse">
                    <p>Et cum venisset Iesus in domum Petri, vidit socrum eius iacentem, et
                        febricitantem: </p>
                </div>
                <div n="15" type="verse">
                    <p>et tetigit manum eius, et dimisit eam febris, et surrexit, et ministrabat
                        eis. </p>
                </div>
                <div n="16" type="verse">
                    <p>Vespere autem facto, obtulerunt ei multos daemonia habentes: et eiiciebat
                        spiritus verbo: et omnes male habentes curavit: </p>
                </div>
                <div n="17" type="verse">
                    <p>ut adimpleretur quod dictum est per Isaiam prophetam, dicentem: Ipse
                        infirmitates nostras accepit: et aegrotationes nostras portavit. </p>
                </div>
                <div n="18" type="verse">
                    <p>Videns autem Iesus turbas multas circum se, iussit ire trans fretum. </p>
                </div>
                <div n="19" type="verse">
                    <p>Et accedens unus scriba, ait illi: Magister, sequar te, quocumque ieris. </p>
                </div>
                <div n="20" type="verse">
                    <p>Et dicit ei Iesus: Vulpes foveas habent, et volucres caeli nidos: Filius
                        autem hominis non habet ubi caput reclinet. </p>
                </div>
                <div n="21" type="verse">
                    <p>Alius autem de discipulis eius ait illi: Domine, permitte me primum ire, et
                        sepelire patream meum. </p>
                </div>
                <div n="22" type="verse">
                    <p>Iesus autem ait illi: Sequere me, et dimitte mortuos sepelire mortuos suos.
                    </p>
                </div>
                <div n="23" type="verse">
                    <p>Et ascendente eo in naviculam, secuti sunt eum discipuli eius: </p>
                </div>
                <div n="24" type="verse">
                    <p>et ecce motus magnus factus est in mari ita ut navicula operiretur fluctibus,
                        ipse vero dormiebat. </p>
                </div>
                <div n="25" type="verse">
                    <p>Et accesserunt ad eum discipuli eius, et suscitaverunt eum, dicentes: Domine,
                        salva nos, perimus. </p>
                </div>
                <div n="26" type="verse">
                    <p>Et dicit eis Iesus: Quid timidi estis, modicae fidei? Tunc surgens, imperavit
                        ventis, et mari, et facta est tranquillitas magna. </p>
                </div>
                <div n="27" type="verse">
                    <p>Porro homines mirati sunt, dicentes: Qualis est hic, quia venti et mare
                        obediunt ei? </p>
                </div>
                <div n="28" type="verse">
                    <p>Et cum venisset trans fretum in regionem Gerasenorum, occurrerunt ei duo
                        habentes daemonia, de monumentis exeuntes, saevi nimis, ita ut nemo posset
                        transire per viam illam. </p>
                </div>
                <div n="29" type="verse">
                    <p>Et ecce clamaverunt, dicentes: Quid nobis, et tibi, Iesu Fili Dei? Venisti
                        huc ante tempus torquere nos? </p>
                </div>
                <div n="30" type="verse">
                    <p>Erat autem non longe ab illis grex multorum porcorum pascens. </p>
                </div>
                <div n="31" type="verse">
                    <p>Daemones autem rogabant eum, dicentes: Si eiicis nos hinc, mitte nos in
                        gregem porcorum. </p>
                </div>
                <div n="32" type="verse">
                    <p>Et ait illis: Ite. At illi exeuntes abierunt in porcos, et ecce impetu abiit
                        totus grex per praeceps in mare: et mortui sunt in aquis. </p>
                </div>
                <div n="33" type="verse">
                    <p>Pastores autem fugerunt: et venientes in civitatem, nunciaverunt omnia, et de
                        eis, qui daemonia habuerant. </p>
                </div>
                <div n="34" type="verse">
                    <p>Et ecce tota civitas exiit obviam Iesu: et viso eo rogabant, ut transiret a
                        finibus eorum. </p>
                </div>
            </div>
            <div n="9" type="chapter">
                <div n="1" type="verse">
                    <p>Et ascendens in naviculam, transfretavit, et venit in civitatem suam. </p>
                </div>
                <div n="2" type="verse">
                    <p>Et ecce offerebant ei paralyticum iacentem in lecto. Et videns Iesus fidem
                        illorum, dixit paralytico: Confide fili, remittuntur tibi peccata tua. </p>
                </div>
                <div n="3" type="verse">
                    <p>Et ecce quidam de Scribis dixerunt intra se: Hic blasphemat. </p>
                </div>
                <div n="4" type="verse">
                    <p>Et cum vidisset Iesus cogitationes eorum, dixit: Ut quid cogitatis mala in
                        cordibus vestris? </p>
                </div>
                <div n="5" type="verse">
                    <p>Quid est facilius dicere: Dimittuntur tibi peccata tua: an dicere: Surge, et
                        ambula? </p>
                </div>
                <div n="6" type="verse">
                    <p>Ut autem sciatis, quia Filius hominis habet potestatem in terra dimittendi
                        peccata, tunc ait paralytico: Surge, tolle lectum tuum, et vade in domum
                        tuam. </p>
                </div>
                <div n="7" type="verse">
                    <p>Et surrexit, et abiit in domum suam. </p>
                </div>
                <div n="8" type="verse">
                    <p>Videntes autem turbae timuerunt, et glorificaverunt Deum, qui dedit
                        potestatem talem hominibus. </p>
                </div>
                <div n="9" type="verse">
                    <p>Et, cum transiret inde Iesus, vidit hominem sedentem in telonio, Matthaeum
                        nomine. Et ait illi: Sequere me. Et surgens, secutus est eum. </p>
                </div>
                <div n="10" type="verse">
                    <p>Et factum est discumbente eo in domo, ecce multi publicani, et peccatores
                        venientes discumbebant cum Iesu, et discipulis eius. </p>
                </div>
                <div n="11" type="verse">
                    <p>Et videntes Pharisaei, dicebant discipulis eius: Quare cum publicanis, et
                        peccatoribus manducat Magister vester? </p>
                </div>
                <div n="12" type="verse">
                    <p>At Iesus audiens, ait: Non est opus valentibus medicus, sed male habentibus.
                    </p>
                </div>
                <div n="13" type="verse">
                    <p>Euntes autem discite quid est: Misericordiam volo, et non sacrificium. Non
                        enim veni vocare iustos, sed peccatores. </p>
                </div>
                <div n="14" type="verse">
                    <p>Tunc accesserunt ad eum discipuli Ioannis, dicentes: Quare nos, et Pharisaei
                        ieiunamus frequenter: discipuli autem tui non ieiunant? </p>
                </div>
                <div n="15" type="verse">
                    <p>Et ait illis Iesus: Numquid possunt filii sponsi lugere, quamdiu cum illis
                        est sponsus? Venient autem dies cum auferetur ab eis sponsus: et tunc
                        ieiunabunt. </p>
                </div>
                <div n="16" type="verse">
                    <p>Nemo autem immittit commissuram panni rudis in vestimentum vetus: tollit enim
                        plenitudinem eius a vestimento: et peior scissura fit. </p>
                </div>
                <div n="17" type="verse">
                    <p>Neque mittunt vinum novum in utres veteres. Alioquin rumpuntur utres, et
                        vinum effunditur, et utres pereunt. Sed vinum novum in utres novos mittunt:
                        et ambo conservantur. </p>
                </div>
                <div n="18" type="verse">
                    <p>Haec illo loquente ad eos, ecce princeps unus accessit, et adorabat eum,
                        dicens: Domine, filia mea modo defuncta est: sed veni, impone manum tuam
                        super eam, et vivet. </p>
                </div>
                <div n="19" type="verse">
                    <p>Et surgens Iesus, sequebatur eum, et discipuli eius. </p>
                </div>
                <div n="20" type="verse">
                    <p>Et ecce mulier, quae sanguinis fluxum patiebatur duodecim annis, accessit
                        retro, et tetigit fimbriam vestimenti eius. </p>
                </div>
                <div n="21" type="verse">
                    <p>Dicebat enim intra se: Si tetigero tantum vestimentum eius: salva ero. </p>
                </div>
                <div n="22" type="verse">
                    <p>At Iesus conversus, et videns eam, dixit: Confide filia, fides tua te salvam
                        fecit. Et salva facta est mulier ex illa hora. </p>
                </div>
                <div n="23" type="verse">
                    <p>Et cum venisset Iesus in domum principis, et vidisset tibicines et turbam
                        tumultuantem, dicebat: </p>
                </div>
                <div n="24" type="verse">
                    <p>Recedite: non est enim mortua puella, sed dormit. Et deridebant eum. </p>
                </div>
                <div n="25" type="verse">
                    <p>Et cum eiecta esset turba, intravit: et tenuit manum eius. Et surrexit
                        puella. </p>
                </div>
                <div n="26" type="verse">
                    <p>Et exiit fama haec in universam terram illam. </p>
                </div>
                <div n="27" type="verse">
                    <p>Et transeunte inde Iesu, secuti sunt eum duo caeci, clamantes, et dicentes:
                        Miserere nostri, fili David. </p>
                </div>
                <div n="28" type="verse">
                    <p>Cum autem venisset domum, accesserunt ad eum caeci. Et dicit eis Iesus:
                        Creditis quia hoc possum facere vobis? Dicunt ei: Utique, Domine. </p>
                </div>
                <div n="29" type="verse">
                    <p>Tunc tetigit oculos eorum, dicens: Secundum fidem vestram fiat vobis. </p>
                </div>
                <div n="30" type="verse">
                    <p>Et aperti sunt oculi eorum: et comminatus est illis Iesus, dicens: Videte ne
                        quis sciat. </p>
                </div>
                <div n="31" type="verse">
                    <p>Illi autem exeuntes, diffamaverunt eum in tota terra illa. </p>
                </div>
                <div n="32" type="verse">
                    <p>Egressis autem illis, ecce obtulerunt ei hominem mutum, daemonium habentem.
                    </p>
                </div>
                <div n="33" type="verse">
                    <p>Et eiecto daemonio, locutus est mutus, et miratae sunt turbae, dicentes:
                        Numquam apparuit sic in Israel. </p>
                </div>
                <div n="34" type="verse">
                    <p>Pharisaei autem dicebant: In principe daemoniorum eiicit daemones. </p>
                </div>
                <div n="35" type="verse">
                    <p>Et circuibat Iesus omnes civitates, et castella, docens in synagogis eorum,
                        et praedicans Evangelium regni, et curans omnem languorem, et omnem
                        infirmitatem. </p>
                </div>
                <div n="36" type="verse">
                    <p>Videns autem turbas, misertus est eis: quia erant vexati, et iacentes sicut
                        oves non habentes pastorem. </p>
                </div>
                <div n="37" type="verse">
                    <p>Tunc dicit discipulis suis: Messis quidem multa, operarii autem pauci. </p>
                </div>
                <div n="38" type="verse">
                    <p>Rogate ergo Dominum messis, ut mittat operarios in messem suam. </p>
                </div>
            </div>
            <div n="10" type="chapter">
                <div n="1" type="verse">
                    <p>Et convocatis duodecim discipulis suis, dedit illis potestatem spirituum
                        immundorum, ut eiicerent eos, et curarent omnem languorem, et omnem
                        infirmitatem. </p>
                </div>
                <div n="2" type="verse">
                    <p>Duodecim autem Apostolorum nomina sunt haec. Primus: Simon, qui dicitur
                        Petrus, et Andreas frater eius, </p>
                </div>
                <div n="3" type="verse">
                    <p>Iacobus Zebedaei, et Ioannes frater eius, Philippus, et Bartholomaeus,
                        Thomas, et Matthaeus publicanus, Iacobus Alphaei, et Thaddaeus, </p>
                </div>
                <div n="4" type="verse">
                    <p>Simon Chananaeus, et Iudas Iscariotes, qui et tradidit eum. </p>
                </div>
                <div n="5" type="verse">
                    <p>Hos duodecim misit Iesus: praecipiens eis, dicens: In viam gentium ne
                        abieritis, et in civitates Samaritanorum ne intraveritis: </p>
                </div>
                <div n="6" type="verse">
                    <p>sed potius ite ad oves quae perierunt domus Israel. </p>
                </div>
                <div n="7" type="verse">
                    <p>Euntes autem praedicate, dicentes: Quia appropinquavit regnum caelorum. </p>
                </div>
                <div n="8" type="verse">
                    <p>Infirmos curate, mortuos suscitate, leprosos mundate, daemones eiicite:
                        gratis accepistis, gratis date. </p>
                </div>
                <div n="9" type="verse">
                    <p>Nolite possidere aurum, neque argentum, neque pecuniam in zonis vestris: </p>
                </div>
                <div n="10" type="verse">
                    <p>non peram in via, neque duas tunicas, neque calceamenta, neque virgam: dignus
                        enim est operarius cibo suo. </p>
                </div>
                <div n="11" type="verse">
                    <p>In quamcumque autem civitatem, aut castellum intraveritis, interrogate, quis
                        in ea dignus sit: et ibi manete donec exeatis. </p>
                </div>
                <div n="12" type="verse">
                    <p>Intrantes autem in domum, salutate eam, dicentes: Pax huic domui. </p>
                </div>
                <div n="13" type="verse">
                    <p>Et si quidem fuerit domus illa digna, veniet pax vestra super eam: si autem
                        non fuerit digna, pax vestra revertetur ad vos. </p>
                </div>
                <div n="14" type="verse">
                    <p>Et quicumque non receperit vos, neque audierit sermones vestros: exeunte
                        foras de domo, vel civitate, excutite pulverem de pedibus vestris. </p>
                </div>
                <div n="15" type="verse">
                    <p>Amen dico vobis: Tolerabilius erit terrae Sodomorum, et Gomorrhaeorum in die
                        iudicii, quam illi civitati. </p>
                </div>
                <div n="16" type="verse">
                    <p>Ecce ego mitto vos sicut oves in medio luporum. Estote ergo prudentes sicut
                        serpentes, et simplices sicut columbae. </p>
                </div>
                <div n="17" type="verse">
                    <p>Cavete autem ab hominibus. Tradent enim vos in conciliis, et in synagogis
                        suis flagellabunt vos: </p>
                </div>
                <div n="18" type="verse">
                    <p>et ad praesides, et ad reges ducemini propter me in testimonium illis, et
                        gentibus. </p>
                </div>
                <div n="19" type="verse">
                    <p>Cum autem tradent vos, nolite cogitare quomodo, aut quid loquamini: dabitur
                        enim vobis in illa hora, quid loquamini. </p>
                </div>
                <div n="20" type="verse">
                    <p>Non enim vos estis qui loquimini, sed Spiritus Patris vestri, qui loquitur in
                        vobis. </p>
                </div>
                <div n="21" type="verse">
                    <p>Tradet autem frater fratrem in mortem, et pater filium: et insurgent filii in
                        parentes, et morte eos afficient: </p>
                </div>
                <div n="22" type="verse">
                    <p>et eritis odio omnibus propter nomen meum: qui autem perseveraverit usque in
                        finem, hic salvus erit. </p>
                </div>
                <div n="23" type="verse">
                    <p>Cum autem persequentur vos in civitate ista, fugite in aliam. Amen dico
                        vobis, non consummabitis civitates Israel, donec veniat Filius hominis. </p>
                </div>
                <div n="24" type="verse">
                    <p>Non est discipulus super magistrum, nec servus super dominum suum. </p>
                </div>
                <div n="25" type="verse">
                    <p>Sufficit discipulo, ut sit sicut magister eius: et servo, sicut dominus eius.
                        Si Patrem familias Beelzebub vocaverunt: quanto magis domesticos eius? </p>
                </div>
                <div n="26" type="verse">
                    <p>Ne ergo timueritis eos: Nihil enim est opertum, quod non revelabitur: et
                        occultum, quod non scietur. </p>
                </div>
                <div n="27" type="verse">
                    <p>Quod dico vobis in tenebris, dicite in lumine: et quod in aure auditis,
                        praedicate super tecta. </p>
                </div>
                <div n="28" type="verse">
                    <p>Et nolite timere eos, qui occidunt corpus, animam autem non possunt occidere:
                        sed potius timete eum, qui potest et animam, et corpus perdere in Gehennam.
                    </p>
                </div>
                <div n="29" type="verse">
                    <p>Nonne duo passeres asse vaeneunt? et unus ex illis non cadet super terram
                        sine Patre vestro? </p>
                </div>
                <div n="30" type="verse">
                    <p>Vestri autem capilli capitis omnes numerati sunt. </p>
                </div>
                <div n="31" type="verse">
                    <p>Nolite ergo timere: multis passeribus meliores estis vos. </p>
                </div>
                <div n="32" type="verse">
                    <p>Omnis ergo, qui confitebitur me coram hominibus, confitebor et ego eum coram
                        Patre meo, qui in caelis est: </p>
                </div>
                <div n="33" type="verse">
                    <p>qui autem negaverit me coram hominibus, negabo et ego eum coram Patre meo,
                        qui in caelis est. </p>
                </div>
                <div n="34" type="verse">
                    <p>Nolite arbitrari quia pacem venerim mittere in terram: non veni pacem
                        mittere, sed gladium. </p>
                </div>
                <div n="35" type="verse">
                    <p>Veni enim separare hominem adversus patrem suum, et filiam adversus matrem
                        suam, et nurum adversus socrum suam: </p>
                </div>
                <div n="36" type="verse">
                    <p>et inimici hominis, domestici eius. </p>
                </div>
                <div n="37" type="verse">
                    <p>Qui amat patrem, aut matrem plus quam me, non est me dignus. Et qui amat
                        filium, aut filiam super me, non est me dignus. </p>
                </div>
                <div n="38" type="verse">
                    <p>Et qui non accipit crucem suam, et sequitur me, non est me dignus. </p>
                </div>
                <div n="39" type="verse">
                    <p>Qui invenit animam suam, perdet illam: et qui perdiderit animan suam propter
                        me, inveniet eam. </p>
                </div>
                <div n="40" type="verse">
                    <p>Qui recipit vos, me recipit: et qui me recipit, recipit eum, qui me misit.
                    </p>
                </div>
                <div n="41" type="verse">
                    <p>Qui recipit prophetam in nomine prophetae, mercedem prophetae accipiet: et
                        qui recipit iustum in nomine iusti, mercedem iusti accipiet. </p>
                </div>
                <div n="42" type="verse">
                    <p>Et quicumque potum dederit uni ex minimis istis calicem aquae frigidae tantum
                        in nomine discipuli: amen dico vobis, non perdet mercedem suam. </p>
                </div>
            </div>
            <div n="11" type="chapter">
                <div n="1" type="verse">
                    <p>Et factum est, cum consummasset Iesus, praecipiens duodecim discipulis suis,
                        transiit inde ut doceret, et praedicaret in civitatibus eorum. </p>
                </div>
                <div n="2" type="verse">
                    <p>Ioannes autem cum audisset in vinculis opera Christi, mittens duos de
                        discipulis suis, </p>
                </div>
                <div n="3" type="verse">
                    <p>ait illi: Tu es, qui venturus es, an alium expectamus? </p>
                </div>
                <div n="4" type="verse">
                    <p>Et respondens Iesus ait illis: Euntes renunciate Ioanni quae audistis, et
                        vidistis. </p>
                </div>
                <div n="5" type="verse">
                    <p>Caeci vident, claudi ambulant, leprosi mundantur, surdi audiunt, mortui
                        resurgunt, pauperes evangelizantur: </p>
                </div>
                <div n="6" type="verse">
                    <p>et beatus est, qui non fuerit scandalizatus in me. </p>
                </div>
                <div n="7" type="verse">
                    <p>Illis autem abeuntibus, coepit Iesus dicere ad turbas de Ioanne: Quid existis
                        in desertum videre? arundinem vento agitatem? </p>
                </div>
                <div n="8" type="verse">
                    <p>Sed quid existis videre? hominem mollibus vestitum? Ecce qui mollibus
                        vestiuntur, in domibus regum sunt. </p>
                </div>
                <div n="9" type="verse">
                    <p>Sed quid existis videre? prophetam? Etiam dico vobis, et plus quam prophetam.
                    </p>
                </div>
                <div n="10" type="verse">
                    <p>Hic est enim, de quo scriptum est: Ecce ego mitto Angelum meum ante faciem
                        tuam, qui praeparabit viam tuam ante te. </p>
                </div>
                <div n="11" type="verse">
                    <p>Amen dico vobis, non surrexit inter natos mulierum maior Ioanne Baptista: qui
                        autem minor est in regno caelorum, maior est illo. </p>
                </div>
                <div n="12" type="verse">
                    <p>A diebus autem Ioannis Baptistae usque nunc, regnum caelorum vim patitur, et
                        violenti rapiunt illud. </p>
                </div>
                <div n="13" type="verse">
                    <p>Omnes enim prophetae, et lex usque ad Ioannem prophetaverunt: </p>
                </div>
                <div n="14" type="verse">
                    <p>et si vultis recipere, ipse est Elias, qui venturus est. </p>
                </div>
                <div n="15" type="verse">
                    <p>Qui habet aures audiendi, audiat. </p>
                </div>
                <div n="16" type="verse">
                    <p>Cui autem similem aestimabo generationem istam? Similis est pueris sedentibus
                        in foro: qui clamantes coaequalibus </p>
                </div>
                <div n="17" type="verse">
                    <p>dicunt: Cecinimus vobis, et non saltastis: lamentavimus, et non planxistis.
                    </p>
                </div>
                <div n="18" type="verse">
                    <p>Venit enim Ioannes neque manducans, neque bibens, et dicunt: Daemonium habet.
                    </p>
                </div>
                <div n="19" type="verse">
                    <p>Venit Filius hominis manducans, et bibens, et dicunt: Ecce homo vorax, et
                        potator vini, publicanorum, et peccatorum amicus. Et iustificata est
                        sapientia a filiis suis. </p>
                </div>
                <div n="20" type="verse">
                    <p>Tunc coepit exprobrare civitatibus, in quibus factae sunt plurimae virtutes
                        eius, quia non egissent poenitentiam. </p>
                </div>
                <div n="21" type="verse">
                    <p>Vae tibi Corozain, vae tibi Bethsaida: quia, si in Tyro, et Sidone factae
                        essent virtutes quae factae sunt in vobis, olim in cilicio, et cinere
                        poenitentiam egissent. </p>
                </div>
                <div n="22" type="verse">
                    <p>Verumtamen dico vobis: Tyro, et Sidoni remissius erit in die iudicii, quam
                        vobis. </p>
                </div>
                <div n="23" type="verse">
                    <p>Et tu Capharnaum, numquid usque in caelum exaltaberis? usque in infernum
                        descendes. Quia, si in Sodomis factae fuissent virtutes, quae factae sunt in
                        te, forte mansissent usque in hanc diem. </p>
                </div>
                <div n="24" type="verse">
                    <p>Verumtamen dico vobis, quia terrae Sodomorum remissius erit in die iudicii,
                        quam tibi. </p>
                </div>
                <div n="25" type="verse">
                    <p>In illo tempore respondens Iesus dixit: Confiteor tibi, Pater, Domine caeli
                        et terrae, quia abscondisti haec a sapientibus, et prudentibus, et revelasti
                        ea parvulis. </p>
                </div>
                <div n="26" type="verse">
                    <p>Ita Pater: quoniam sic fuit placitum ante te. </p>
                </div>
                <div n="27" type="verse">
                    <p>Omnia mihi tradita sunt a Patre meo. Et nemo novit Filium, nisi Pater: neque
                        Patrem quis novit, nisi Filius, et cui voluerit Filius revelare. </p>
                </div>
                <div n="28" type="verse">
                    <p>Venite ad me omnes, qui laboratis, et onerati estis, et ego reficiam vos.
                    </p>
                </div>
                <div n="29" type="verse">
                    <p>Tollite iugum meum super vos, et discite a me, quia mitis sum, et humilis
                        corde: et invenietis requiem animabus vestris. </p>
                </div>
                <div n="30" type="verse">
                    <p>Iugum enim meum suave est, et onus meum leve. </p>
                </div>
            </div>
            <div n="12" type="chapter">
                <div n="1" type="verse">
                    <p>In illo tempore abiit Iesus per sata Sabbato: discipuli autem eius esurientes
                        coeperunt vellere spicas, et manducare. </p>
                </div>
                <div n="2" type="verse">
                    <p>Pharisaei autem videntes, dixerunt ei: Ecce discipuli tui faciunt quod non
                        licet facere Sabbatis. </p>
                </div>
                <div n="3" type="verse">
                    <p>At ille dixit eis: Non legistis quid fecerit David, quando esuriit, et qui
                        cum eo erant: </p>
                </div>
                <div n="4" type="verse">
                    <p>quomodo intravit in domum Dei, et panes propositionis comedit, quos non
                        licebat ei edere, neque his, qui cum eo erant, nisi solis sacerdotibus? </p>
                </div>
                <div n="5" type="verse">
                    <p>Aut non legistis in lege quia sabbatis sacerdotes in templo sabbatum violant,
                        et sine crimine sunt? </p>
                </div>
                <div n="6" type="verse">
                    <p>Dico autem vobis, quia templo maior est hic. </p>
                </div>
                <div n="7" type="verse">
                    <p>Si autem sciretis, quid est: Misericordiam volo, et non sacrificium: numquam
                        condemnassetis innocentes: </p>
                </div>
                <div n="8" type="verse">
                    <p>Dominus enim est Filius hominis etiam Sabbati. </p>
                </div>
                <div n="9" type="verse">
                    <p>Et cum inde transisset, venit in synagogam eorum. </p>
                </div>
                <div n="10" type="verse">
                    <p>Et ecce homo manum habens aridam, et interrogabant eum, dicentes: Si licet
                        Sabbatis curare? ut accusarent eum. </p>
                </div>
                <div n="11" type="verse">
                    <p>Ipse autem dixit illis: Quis erit ex vobis homo, qui habeat ovem unam, et si
                        ceciderit haec Sabbatis in foveam, nonne tenebit, et levabit eam? </p>
                </div>
                <div n="12" type="verse">
                    <p>Quanto magis melior est homo ove? Itaque licet Sabbatis benefacere. </p>
                </div>
                <div n="13" type="verse">
                    <p>Tunc ait homini: Extende manum tuam. Et extendit, et restituta est sanitati
                        sicut altera. </p>
                </div>
                <div n="14" type="verse">
                    <p>Exeuntes autem Pharisaei, consilium faciebant adversus eum, quomodo perderent
                        eum. </p>
                </div>
                <div n="15" type="verse">
                    <p>Iesus autem sciens recessit inde: et secuti sunt eum multi, et curavit eos
                        omnes: </p>
                </div>
                <div n="16" type="verse">
                    <p>et praecepit eis ne manifestum eum facerent. </p>
                </div>
                <div n="17" type="verse">
                    <p>Ut adimpleretur quod dictum est per Isaiam prophetam, dicentem: </p>
                </div>
                <div n="18" type="verse">
                    <p>Ecce puer meus, quem elegi, dilectus meus, in quo bene complacuit animae
                        meae. Ponam Spiritum meum super eum, et iudicium gentibus nunciabit. </p>
                </div>
                <div n="19" type="verse">
                    <p>Non contendet, neque clamabit, neque audiet aliquis in plateis vocem eius:
                    </p>
                </div>
                <div n="20" type="verse">
                    <p>arundinem quassatam non confringet, et linum fumigans non extinguet, donec
                        eiiciat ad victoriam iudicium: </p>
                </div>
                <div n="21" type="verse">
                    <p>et in nomine eius Gentes sperabunt. </p>
                </div>
                <div n="22" type="verse">
                    <p>Tunc oblatus est ei daemonium habens, caecus, et mutus, et curavit eum ita ut
                        loqueretur, et videret. </p>
                </div>
                <div n="23" type="verse">
                    <p>Et stupebant omnes turbae, et dicebant: Numquid hic est filius David? </p>
                </div>
                <div n="24" type="verse">
                    <p>Pharisaei autem audientes, dixerunt: Hic non eiicit daemones nisi in
                        Beelzebub principe daemoniorum. </p>
                </div>
                <div n="25" type="verse">
                    <p>Iesus autem sciens cogitationes eorum, dixit eis: Omne regnum divisum contra
                        se, desolabitur: et omnis civitas, vel domus divisa contra se, non stabit.
                    </p>
                </div>
                <div n="26" type="verse">
                    <p>Et si Satanas Satanam eiicit, adversus se divisus est: quomodo ergo stabit
                        regnum eius? </p>
                </div>
                <div n="27" type="verse">
                    <p>Et si ego in Beelzebub eiicio daemones, filii vestri in quo eiiciunt? Ideo
                        ipsi iudices vestri erunt. </p>
                </div>
                <div n="28" type="verse">
                    <p>Si autem ego in Spiritu Dei eiicio daemones, igitur pervenit in vos regnum
                        Dei. </p>
                </div>
                <div n="29" type="verse">
                    <p>Aut quomodo potest quisquam intrare in domum fortis, et vasa eius diripere,
                        nisi prius alligaverit fortem? Et tunc domum illius diripiet. </p>
                </div>
                <div n="30" type="verse">
                    <p>Qui non est mecum, contra me est: et qui non congregat mihi, spargit. </p>
                </div>
                <div n="31" type="verse">
                    <p>Ideo dico vobis: Omne peccatum, et blasphemia remittetur hominibus, Spiritus
                        autem blasphemia non remittetur. </p>
                </div>
                <div n="32" type="verse">
                    <p>Et quicumque dixerit verbum contra Filium hominis, remittetur ei: qui autem
                        dixerit contra Spiritum Sanctum, non remittetur ei neque in hoc saeculo,
                        neque in futuro. </p>
                </div>
                <div n="33" type="verse">
                    <p>Aut facite arborem bonam, et fructum eius bonum: aut facite arborem malam, et
                        fructum eius malum: Si quidem ex fructu arbor agnoscitur. </p>
                </div>
                <div n="34" type="verse">
                    <p>Progenies viperarum, quomodo potestis bona loqui, cum sitis mali? ex
                        abundantia enim cordis os loquitur. </p>
                </div>
                <div n="35" type="verse">
                    <p>Bonus homo de bono thesauro profert bona: et malus homo de malo thesauro
                        profert mala. </p>
                </div>
                <div n="36" type="verse">
                    <p>Dico autem vobis quoniam omne verbum otiosum, quod locuti fuerint homines,
                        reddent rationem de eo in die iudicii. </p>
                </div>
                <div n="37" type="verse">
                    <p>Ex verbis enim tuis iustificaberis, et ex verbis tuis condemnaberis. </p>
                </div>
                <div n="38" type="verse">
                    <p>Tunc responderunt ei quidam de Scribis et Pharisaeis, dicentes: Magister,
                        volumus a te signum videre. </p>
                </div>
                <div n="39" type="verse">
                    <p>Qui respondens ait illis: Generatio mala, et adultera signum quaerit: et
                        signum non dabitur ei, nisi signum Ionae prophetae. </p>
                </div>
                <div n="40" type="verse">
                    <p>Sicut enim fuit Ionas in ventre ceti tribus diebus, et tribus noctibus; sic
                        erit Filius hominis in corde terrae tribus diebus, et tribus noctibus. </p>
                </div>
                <div n="41" type="verse">
                    <p>Viri Ninivitae surgent in iudicio cum generatione ista, et condemnabunt eam:
                        quia poenitentiam egerunt in praedicatione Ionae. Et ecce plus quam Ionas
                        hic. </p>
                </div>
                <div n="42" type="verse">
                    <p>Regina Austri surget in iudicio cum generatione ista, et condemnabit eam:
                        quia venit a finibus terrae audire sapientiam Salomonis, et ecce plus quam
                        Salomon hic. </p>
                </div>
                <div n="43" type="verse">
                    <p>Cum autem immundus spiritus exierit ab homine, ambulat per loca arida,
                        quaerens requiem, et non invenit. </p>
                </div>
                <div n="44" type="verse">
                    <p>Tunc dicit: Revertar in domum meam, unde exivi. Et veniens invenit eam
                        vacantem, scopis mundatam, et ornatam. </p>
                </div>
                <div n="45" type="verse">
                    <p>Tunc vadit, et assumit septem alios spiritus secum nequiores se, et intrantes
                        habitant ibi: et fiunt novissima hominis illius peiora prioribus. Sic erit
                        et generationi huic pessimae. </p>
                </div>
                <div n="46" type="verse">
                    <p>Adhuc eo loquente ad turbas, ecce mater eius, et fratres stabant foras,
                        quaerentes loqui ei. </p>
                </div>
                <div n="47" type="verse">
                    <p>Dixit autem ei quidam: Ecce mater tua, et fratres tui foris stant quaerentes
                        te. </p>
                </div>
                <div n="48" type="verse">
                    <p>At ipse respondens dicenti sibi, ait: Quae est mater mea, et qui sunt fratres
                        mei? </p>
                </div>
                <div n="49" type="verse">
                    <p>Et extendens manum in discipulos suos, dixit: Ecce mater mea, et fratres mei.
                    </p>
                </div>
                <div n="50" type="verse">
                    <p>Quicumque enim fecerit voluntatem Patris mei, qui in caelis est: ipse meus
                        frater, et soror, et mater est. </p>
                </div>
            </div>
            <div n="13" type="chapter">
                <div n="1" type="verse">
                    <p>In illo die exiens Iesus de domo, sedebat secus mare. </p>
                </div>
                <div n="2" type="verse">
                    <p>Et congregatae sunt ad eum turbae multae, ita ut naviculam ascendens sederet:
                        et omnis turba stabat in littore, </p>
                </div>
                <div n="3" type="verse">
                    <p>et locutus est eis multa in parabolis, dicens: Ecce exiit qui seminat,
                        seminare. </p>
                </div>
                <div n="4" type="verse">
                    <p>Et dum seminat, quaedam ceciderunt secus viam, et venerunt volucres caeli, et
                        comederunt ea. </p>
                </div>
                <div n="5" type="verse">
                    <p>Alia autem ceciderunt in petrosa, ubi non habebant terram multam: et continuo
                        exorta sunt, quia non habebant altitudinem terrae. </p>
                </div>
                <div n="6" type="verse">
                    <p>Sole autem orto aestuaverunt: et quia non habebant radicem, aruerunt. </p>
                </div>
                <div n="7" type="verse">
                    <p>Alia autem ceciderunt in spinas: et creverunt spinae, et suffocaverunt ea.
                    </p>
                </div>
                <div n="8" type="verse">
                    <p>Alia autem ceciderunt in terram bonam: et dabant fructum aliud centesimum,
                        aliud sexagesimum, aliud trigesimum. </p>
                </div>
                <div n="9" type="verse">
                    <p>Qui habet aures audiendi, audiat. </p>
                </div>
                <div n="10" type="verse">
                    <p>Et accedentes discipuli dixerunt ei: Quare in parabolis loqueris eis? </p>
                </div>
                <div n="11" type="verse">
                    <p>Qui respondens, ait illis: Quia vobis datum est nosse mysteria regni
                        caelorum: illis autem non est datum. </p>
                </div>
                <div n="12" type="verse">
                    <p>Qui enim habet, dabitur ei, et abundabit: qui autem non habet, et quod habet
                        auferetur ab eo. </p>
                </div>
                <div n="13" type="verse">
                    <p>Ideo in parabolis loquor eis: quia videntes non vident, et audientes non
                        audiunt, neque intelligunt. </p>
                </div>
                <div n="14" type="verse">
                    <p>Et adimpletur in eis prophetia Isaiae dicentis: Auditu audietis, et non
                        intelligetis: et videntes videbitis, et non videbitis: </p>
                </div>
                <div n="15" type="verse">
                    <p>Incrassatum est enim cor populi huius, et auribus graviter audierunt, et
                        oculos suos clauserunt: ne quando videant oculis, et auribus audiant, et
                        corde intelligant, et convertantur, et sanem eos. </p>
                </div>
                <div n="16" type="verse">
                    <p>Vestri autem beati oculi quia vident, et aures vestrae quia audiunt. </p>
                </div>
                <div n="17" type="verse">
                    <p>Amen quippe dico vobis, quia multi prophetae, et iusti cupierunt videre quae
                        videtis, et non viderunt: et audire quae auditis, et non audierunt. </p>
                </div>
                <div n="18" type="verse">
                    <p>Vos ergo audite parabolam seminantis. </p>
                </div>
                <div n="19" type="verse">
                    <p>Omnis, qui audit verbum regni, et non intelligit, venit malus, et rapit quod
                        seminatum est in corde eius: hic est qui secus viam seminatus est. </p>
                </div>
                <div n="20" type="verse">
                    <p>Qui autem super petrosa seminatus est, hic est, qui verbum audit, et continuo
                        cum gaudio accipit illud: </p>
                </div>
                <div n="21" type="verse">
                    <p>non habet autem in se radicem, sed est temporalis. Facta autem tribulatione
                        et persecutione propter verbum, continuo scandalizatur. </p>
                </div>
                <div n="22" type="verse">
                    <p>Qui autem seminatus est in spinis, hic est, qui verbum audit, et solicitudo
                        saeculi istius, et fallacia divitiarum suffocat verbum, et sine fructu
                        efficitur. </p>
                </div>
                <div n="23" type="verse">
                    <p>Qui vero in terram bonam seminatus est, hic est qui audit verbum, et
                        intelligit, et fructum affert, et facit aliud quidem centesimum, aliud autem
                        sexagesimum, aliud vero trigesimum. </p>
                </div>
                <div n="24" type="verse">
                    <p>Aliam parabolam proposuit illis, dicens: Simile factum est regnum caelorum
                        homini, qui seminavit bonum semen in agro suo. </p>
                </div>
                <div n="25" type="verse">
                    <p>Cum autem dormirent homines, venit inimicus eius, et superseminavit zizania
                        in medio tritici, et abiit. </p>
                </div>
                <div n="26" type="verse">
                    <p>Cum autem crevisset herba, et fructum fecisset, tunc apparuerunt et zizania.
                    </p>
                </div>
                <div n="27" type="verse">
                    <p>Accedentes autem servi Patris familias, dixerunt ei: Domine, nonne bonum
                        semen seminasti in agro tuo? Unde ergo habet zizania? </p>
                </div>
                <div n="28" type="verse">
                    <p>Et ait illis: Inimicus homo hoc fecit: Servi autem dixerunt ei, Vis, imus, et
                        colligimus ea? </p>
                </div>
                <div n="29" type="verse">
                    <p>Et ait: Non: ne forte colligentes zizania, eradicetis simul cum eis et
                        triticum. </p>
                </div>
                <div n="30" type="verse">
                    <p>Sinite utraque crescere usque ad messem, et in tempore messis dicam
                        messoribus: Colligite primum zizania, et alligate ea in fasciculos ad
                        comburendum, triticum autem congregate in horreum meum. </p>
                </div>
                <div n="31" type="verse">
                    <p>Aliam parabolam proposuit eis dicens: Simile est regnum caelorum grano
                        sinapis, quod accipiens homo seminavit in agro suo: </p>
                </div>
                <div n="32" type="verse">
                    <p>quod minimum quidem est omnibus seminibus: cum autem creverit, maius est
                        omnibus oleribus, et fit arbor, ita ut volucres caeli veniant, et habitent
                        in ramis eius. </p>
                </div>
                <div n="33" type="verse">
                    <p>Aliam parabolam locutus est eis. Simile est regnum caelorum fermento, quod
                        acceptum mulier abscondit in farinae satis tribus, donec fermentatum est
                        totum. </p>
                </div>
                <div n="34" type="verse">
                    <p>Haec omnia locutus est Iesus in parabolis ad turbas: et sine parabolis non
                        loquebatur eis: </p>
                </div>
                <div n="35" type="verse">
                    <p>ut impleretur quod dictum erat per prophetam, dicentem: Aperiam in parabolis
                        os meum, eructabo abscondita a constitutione mundi. </p>
                </div>
                <div n="36" type="verse">
                    <p>Tunc, dimissis turbis, venit in domum: et accesserunt ad eum discipuli eius,
                        dicentes: Edissere nobis parabolam zizaniorum agri. </p>
                </div>
                <div n="37" type="verse">
                    <p>Qui respondens ait illis: Qui seminat bonum semen, est Filius hominis. </p>
                </div>
                <div n="38" type="verse">
                    <p>Ager autem, est mundus. Bonum vero semen, hi sunt filii regnum. Zizania
                        autem, filii sunt nequam. </p>
                </div>
                <div n="39" type="verse">
                    <p>Inimicus autem, qui seminavit ea, est diabolus. Messis vero, consummatio
                        saeculi est. Messores autem, Angeli sunt. </p>
                </div>
                <div n="40" type="verse">
                    <p>Sicut ergo colliguntur zizania, et igni comburuntur: sic erit in
                        consummatione saeculi. </p>
                </div>
                <div n="41" type="verse">
                    <p>Mittet Filius hominis Angelos suos, et colligent de regno eius omnia
                        scandala, et eos, qui faciunt iniquitatem: </p>
                </div>
                <div n="42" type="verse">
                    <p>et mittent eos in caminum ignis. Ibi erit fletus, et stridor dentium. </p>
                </div>
                <div n="43" type="verse">
                    <p>Tunc iusti fulgebunt sicut sol in regno Patris eorum. Qui habet aures
                        audiendi, audiat. </p>
                </div>
                <div n="44" type="verse">
                    <p>Simile est regnum caelorum thesauro abscondito in agro: quem qui invenit
                        homo, abscondit, et prae gaudio illius vadit, et vendit universa quae habet,
                        et emit agrum illum. </p>
                </div>
                <div n="45" type="verse">
                    <p>Iterum simile est regnum caelorum homini negotiatori, quaerenti bonas
                        margaritas. </p>
                </div>
                <div n="46" type="verse">
                    <p>Inventa autem una pretiosa margarita, abiit, et vendidit omnia quae habuit,
                        et emit eam. </p>
                </div>
                <div n="47" type="verse">
                    <p>Iterum simile est regnum caelorum sagenae missae in mare, et ex omni genere
                        piscium congreganti. </p>
                </div>
                <div n="48" type="verse">
                    <p>Quam, cum impleta esset, educentes, et secus littus sedentes, elegerunt bonis
                        in vasa, malos autem foras miserunt. </p>
                </div>
                <div n="49" type="verse">
                    <p>Sic erit in consummatione saeculi: exibunt Angeli, et separabunt malos de
                        medio iustorum, </p>
                </div>
                <div n="50" type="verse">
                    <p>et mittent eos in caminum ignis: ibi erit fletus, et stridor dentium. </p>
                </div>
                <div n="51" type="verse">
                    <p>Intellexistis haec omnia? Dicunt ei: Etiam. </p>
                </div>
                <div n="52" type="verse">
                    <p>Ait illis: Ideo omnis scriba doctus in regno caelorum, similis est homini
                        patrifamilias, qui profert de thesauro suo nova et vetera. </p>
                </div>
                <div n="53" type="verse">
                    <p>Et factum est, cum consummasset Iesus parabolas istas, transiit inde. </p>
                </div>
                <div n="54" type="verse">
                    <p>Et veniens in patriam suam, docebat eos in synagogis eorum, ita ut
                        mirarentur, et dicerent: Unde huic sapientia haec, et virtutes? </p>
                </div>
                <div n="55" type="verse">
                    <p>Nonne hic est fabri filius? Nonne mater eius dicitur Maria, et fratres eius,
                        Iacobus, et Ioseph, et Simon, et Iudas? </p>
                </div>
                <div n="56" type="verse">
                    <p>Et sorores eius, nonne omnes apud nos sunt? Unde ergo huic omnia ista? </p>
                </div>
                <div n="57" type="verse">
                    <p>Et scandalizabantur in eo. Iesus autem dixit eis: Non est propheta sine
                        honore, nisi in patria sua, et in domo sua. </p>
                </div>
                <div n="58" type="verse">
                    <p>Et non fecit ibi virtutes multas propter incredulitatem illorum. </p>
                </div>
            </div>
            <div n="14" type="chapter">
                <div n="1" type="verse">
                    <p>In illo tempore audivit Herodes tetrarcha fama Iesu: </p>
                </div>
                <div n="2" type="verse">
                    <p>et ait pueris suis: Hic est Ioannes Baptista: ipse surrexit a mortuis, et
                        ideo virtutes operantur in eo. </p>
                </div>
                <div n="3" type="verse">
                    <p>Herodes enim tenuit Ioannem, et alligavit eum: et posuit in carcerem propter
                        Herodiadem uxorem fratris sui. </p>
                </div>
                <div n="4" type="verse">
                    <p>Dicebat enim illi Ioannes: Non licet tibi habere eam. </p>
                </div>
                <div n="5" type="verse">
                    <p>Et volens illum occidere, timuit populum: quia sicut prophetam eum habebant.
                    </p>
                </div>
                <div n="6" type="verse">
                    <p>Die autem natalis Herodis saltavit filia Herodiadis in medio, et placuit
                        Herodi. </p>
                </div>
                <div n="7" type="verse">
                    <p>Unde cum iuramento pollicitus est ei dare quodcumque postulasset ab eo. </p>
                </div>
                <div n="8" type="verse">
                    <p>At illa praemonita a matre sua, Da mihi, inquit, hic in disco caput Ioannis
                        Baptistae. </p>
                </div>
                <div n="9" type="verse">
                    <p>Et contristatus est rex: propter iuramentum autem, et eos, qui pariter
                        recumbebant, iussit dari. </p>
                </div>
                <div n="10" type="verse">
                    <p>Misitque et decollavit Ioannem in carcere. </p>
                </div>
                <div n="11" type="verse">
                    <p>Et allatum est caput eius in disco, et datum est puellae, et attulit matri
                        suae. </p>
                </div>
                <div n="12" type="verse">
                    <p>Et accedentes discipuli eius, tulerunt corpus eius, et sepelierunt illud: et
                        venientes nunciaverunt Iesu. </p>
                </div>
                <div n="13" type="verse">
                    <p>Quod cum audisset Iesus, secessit inde in navicula, in locum desertum
                        seorsum: et cum audissent turbae, secutae sunt eum pedestres de civitatibus.
                    </p>
                </div>
                <div n="14" type="verse">
                    <p>Et exiens vidit turbam multam, et misertus est eis, et curavit languidos
                        eorum. </p>
                </div>
                <div n="15" type="verse">
                    <p>Vespere autem facto, accesserunt ad eum discipuli eius, dicentes: Desertus
                        est locus, et hora iam praeteriit: dimitte turbas, ut euntes in castella,
                        emant sibi escas. </p>
                </div>
                <div n="16" type="verse">
                    <p>Iesus autem dixit eis: Non habent necesse ire: date illis vos manducare. </p>
                </div>
                <div n="17" type="verse">
                    <p>Responderunt ei: Non habemus hic nisi quinque panes, et duos pisces. </p>
                </div>
                <div n="18" type="verse">
                    <p>Qui ait eis: Afferte mihi illos huc. </p>
                </div>
                <div n="19" type="verse">
                    <p>Et cum iussisset turbam discumbere super foenum, acceptis quinque panibus, et
                        duobus piscibus, aspiciens in caelum benedixit, et fregit, et dedit
                        discipulis panes, discipuli autem turbis. </p>
                </div>
                <div n="20" type="verse">
                    <p>Et manducaverunt omnes, et saturati sunt. Et tulerunt reliquias, duodecim
                        cophinos fragmentorum plenos. </p>
                </div>
                <div n="21" type="verse">
                    <p>Manducantium autem fuit numerus, quinque millia virorum, exceptis mulieribus,
                        et parvulis. </p>
                </div>
                <div n="22" type="verse">
                    <p>Et statim compulit Iesus discipulos ascendere in naviculam, et praecedere eum
                        trans fretum, donec dimitteret turbas. </p>
                </div>
                <div n="23" type="verse">
                    <p>Et dimissa turba, ascendit in montem solus orare. Vespere autem facto solus
                        erat ibi. </p>
                </div>
                <div n="24" type="verse">
                    <p>Navicula autem in medio mari iactabatur fluctibus: erat enim contrarius
                        ventus. </p>
                </div>
                <div n="25" type="verse">
                    <p>Quarta enim vigilia noctis, venit ad eos ambulans super mare. </p>
                </div>
                <div n="26" type="verse">
                    <p>Et videntes eum super mare ambulantem, turbati sunt, dicentes: Quia phantasma
                        est. Et prae timore clamaverunt. </p>
                </div>
                <div n="27" type="verse">
                    <p>Statimque Iesus locutus est eis, dicens: Habete fiduciam: ego sum, nolite
                        timere. </p>
                </div>
                <div n="28" type="verse">
                    <p>Respondens autem Petrus dixit: Domine, si tu es, iube me ad te venire super
                        aquas. </p>
                </div>
                <div n="29" type="verse">
                    <p>At ipse ait: Veni. Et descendens Petrus de navicula, ambulabat super aquam ut
                        veniret ad Iesum. </p>
                </div>
                <div n="30" type="verse">
                    <p>Videns vero ventum validum, timuit: et cum coepisset mergi, clamavit dicens:
                        Domine, salvum me fac. </p>
                </div>
                <div n="31" type="verse">
                    <p>Et continuo Iesus extendens manum, apprehendit eum: et ait illi: Modicae
                        fidei, quare dubitasti? </p>
                </div>
                <div n="32" type="verse">
                    <p>Et cum ascendissent in naviculam, cessavit ventus. </p>
                </div>
                <div n="33" type="verse">
                    <p>Qui autem in navicula erant, venerunt, et adoraverunt eum, dicentes: Vere,
                        Filius Dei es. </p>
                </div>
                <div n="34" type="verse">
                    <p>Et cum transfretassent, venerunt in terram Genesar. </p>
                </div>
                <div n="35" type="verse">
                    <p>Et cum cognovissent eum viri loci illius, miserunt in universam regionem
                        illam, et obtulerunt ei omnes male habentes: </p>
                </div>
                <div n="36" type="verse">
                    <p>et rogabant eum ut vel fimbriam vestimenti eius tangerent. Et quicumque
                        tetigerunt, salvi facti sunt. </p>
                </div>
            </div>
            <div n="15" type="chapter">
                <div n="1" type="verse">
                    <p>Tunc accesserunt ad eum ab Ierosolymis Scribae, et Pharisaei, dicentes: </p>
                </div>
                <div n="2" type="verse">
                    <p>Quare discipuli tui transgrediuntur traditionem seniorum? non enim lavant
                        manus suas cum panem manducant. </p>
                </div>
                <div n="3" type="verse">
                    <p>Ipse autem respondens ait illis: Quare et vos transgredimini mandatum Dei
                        propter traditionem vestram? Nam Deus dixit: </p>
                </div>
                <div n="4" type="verse">
                    <p>Honora patrem, et matrem. Et: Qui maledixerit patri, vel matri, morte
                        moriatur. </p>
                </div>
                <div n="5" type="verse">
                    <p>Vos autem dicitis: Quicumque dixerit patri, vel matri, Munus, quodcumque est
                        ex me, tibi proderit, </p>
                </div>
                <div n="6" type="verse">
                    <p>et non honorificabit patrem suum, aut matrem suam: et irritum fecistis
                        mandatum Dei propter traditionem vestram. </p>
                </div>
                <div n="7" type="verse">
                    <p>Hypocritae, bene prophetavit de vobis Isaias, dicens: </p>
                </div>
                <div n="8" type="verse">
                    <p>Populus hic labiis me honorat: cor autem eorum longe est a me. </p>
                </div>
                <div n="9" type="verse">
                    <p>Sine causa autem colunt me, docentes doctrinas, et mandata hominum. </p>
                </div>
                <div n="10" type="verse">
                    <p>Et convocatis ad se turbis, dixit eis: Audite, et intelligite. </p>
                </div>
                <div n="11" type="verse">
                    <p>Non quod intrat in os, coinquinat hominem: sed quod procedit ex ore, hoc
                        coinquinat hominem. </p>
                </div>
                <div n="12" type="verse">
                    <p>Tunc accedentes discipuli eius, dixerunt ei: Scis quia Pharisaei audito verbo
                        hoc, scandalizati sunt? </p>
                </div>
                <div n="13" type="verse">
                    <p>At ille respondens ait: Omnis plantatio, quam non plantavit Pater meus
                        caelestis, eradicabitur. </p>
                </div>
                <div n="14" type="verse">
                    <p>Sinite illos: caeci sunt, et duces caecorum. Caecus autem si caeco ducatum
                        praestet, ambo in foveam cadunt. </p>
                </div>
                <div n="15" type="verse">
                    <p>Respondens autem Petrus dixit ei: Edissere nobis parabolam istam. </p>
                </div>
                <div n="16" type="verse">
                    <p>At ille dixit: Adhuc et vos sine intellectu estis? </p>
                </div>
                <div n="17" type="verse">
                    <p>Non intelligitis quia omne, quod in os intrat, in ventrem vadit, et in
                        secessum emittitur? </p>
                </div>
                <div n="18" type="verse">
                    <p>Quae autem procedunt de ore, de corde exeunt, et ea coinquinant hominem: </p>
                </div>
                <div n="19" type="verse">
                    <p>de corde enim exeunt cogitationes malae, homicidia, adulteria, fornicationes,
                        furta, falsa testimonia, blasphemiae. </p>
                </div>
                <div n="20" type="verse">
                    <p>Haec sunt, quae coinquinant hominem. Non lotis autem manibus manducare, non
                        coinquinat hominem. </p>
                </div>
                <div n="21" type="verse">
                    <p>Et egressus inde Iesus secessit in partes Tyri, et Sidonis. </p>
                </div>
                <div n="22" type="verse">
                    <p>Et ecce mulier Chananaea a finibus illis egressa clamavit, dicens ei:
                        Miserere mei Domine, Fili David: filia mea male a daemonio vexatur. </p>
                </div>
                <div n="23" type="verse">
                    <p>Qui non respondit ei verbum. Et accedentes discipuli eius rogabant eum
                        dicentes: Dimitte eam: quia clamat post nos. </p>
                </div>
                <div n="24" type="verse">
                    <p>Ipse autem respondens ait: Non sum missus nisi ad oves, quae perierunt domus
                        Israel. </p>
                </div>
                <div n="25" type="verse">
                    <p>At illa venit, et adoravit eum, dicens: Domine, adiuva me. </p>
                </div>
                <div n="26" type="verse">
                    <p>Qui respondens ait: Non est bonum sumere panem filiorum, et mittere canibus.
                    </p>
                </div>
                <div n="27" type="verse">
                    <p>At illa dixit: Etiam Domine: nam et catelli edunt de micis, quae cadunt de
                        mensa dominorum suorum. </p>
                </div>
                <div n="28" type="verse">
                    <p>Tunc respondens Iesus, ait illi: O mulier, magna est fides tua: fiat tibi
                        sicut vis. Et sanata est filia eius ex illa hora. </p>
                </div>
                <div n="29" type="verse">
                    <p>Et cum transisset inde Iesus, venit secus Mare Galilaeae: et ascendens in
                        montem, sedebat ibi. </p>
                </div>
                <div n="30" type="verse">
                    <p>Et accesserunt ad eum turbae multae, habentes secum mutos, caecos, claudos,
                        debiles, et alios multos: et proiecerunt eos ad pedes eius, et curavit eos:
                    </p>
                </div>
                <div n="31" type="verse">
                    <p>ita ut turbae mirarentur videntes mutos loquentes, claudos ambulantes, caecos
                        videntes: et magnificabant Deum Israel. </p>
                </div>
                <div n="32" type="verse">
                    <p>Iesus autem, convocatis discipulis suis, dixit: Misereor turbae, quia triduo
                        iam perseverant mecum, et non habent quod manducent: et dimittere eos
                        ieiunos nolo, ne deficiant in via. </p>
                </div>
                <div n="33" type="verse">
                    <p>Et dicunt ei discipuli: Unde ergo nobis in deserto panes tantos, ut saturemus
                        turbam tantam? </p>
                </div>
                <div n="34" type="verse">
                    <p>Et ait illis Iesus: Quot habetis panes? At illi dixerunt: Septem, et paucos
                        pisciculos. </p>
                </div>
                <div n="35" type="verse">
                    <p>Et praecepit turbae, ut discumberent super terram. </p>
                </div>
                <div n="36" type="verse">
                    <p>Et accipiens septem panes, et pisces, et gratias agens, fregit, et dedit
                        discipulis suis, et discipuli dederunt populo. </p>
                </div>
                <div n="37" type="verse">
                    <p>Et comederunt omnes, et saturati sunt. Et quod superfuit de fragmentis,
                        tulerunt septem sportas plenas. </p>
                </div>
                <div n="38" type="verse">
                    <p>Erant autem qui manducaverunt, quattuor millia hominum, extra parvulos, et
                        mulieres. </p>
                </div>
                <div n="39" type="verse">
                    <p>Et, dimissa turba, ascendit in naviculam: et venit in fines Magedan. </p>
                </div>
            </div>
            <div n="16" type="chapter">
                <div n="1" type="verse">
                    <p>Et accesserunt ad eum Pharisaei, et Sadducaei tentantes: et rogaverunt eum ut
                        signum de caelo ostenderet eis. </p>
                </div>
                <div n="2" type="verse">
                    <p>At ille respondens, ait illis: Facto vespere dicitis: Serenum erit,
                        rubicundum est enim caelum. </p>
                </div>
                <div n="3" type="verse">
                    <p>Et mane: Hodie tempestas, rutilat enim triste caelum. </p>
                </div>
                <div n="4" type="verse">
                    <p>Faciem ergo caeli diiudicare nostis: signa autem temporum non potestis scire?
                        Generatio mala et adultera signum quaerit: et signum non dabitur ei, nisi
                        signum Ionae prophetae. Et relictis illis, abiit. </p>
                </div>
                <div n="5" type="verse">
                    <p>Et cum venissent discipuli eius trans fretum, obliti sunt panes accipere.
                    </p>
                </div>
                <div n="6" type="verse">
                    <p>Qui dixit illis: Intuemini, et cavete a fermento Pharisaeorum, et
                        Sadducaeorum. </p>
                </div>
                <div n="7" type="verse">
                    <p>At illi cogitabant intra se dicentes: Quia panes non accepimus. </p>
                </div>
                <div n="8" type="verse">
                    <p>Sciens autem Iesus, dixit: Quid cogitatis intra vos modicae fidei, quia panes
                        non habetis? </p>
                </div>
                <div n="9" type="verse">
                    <p>Nondum intelligitis, neque recordamini quinque panum in quinque millia
                        hominum, et quot cophinos sumpsistis? </p>
                </div>
                <div n="10" type="verse">
                    <p>neque septem panum in quattuor millia hominum, et quot sportas sumpsistis?
                    </p>
                </div>
                <div n="11" type="verse">
                    <p>Quare non intelligitis, quia non de pane dixi vobis: Cavete a fermento
                        Pharisaeorum, et Sadducaeorum? </p>
                </div>
                <div n="12" type="verse">
                    <p>Tunc intellexerunt quia non dixerit cavendum a fermento panum, sed a doctrina
                        Pharisaeorum, et Sadducaeorum. </p>
                </div>
                <div n="13" type="verse">
                    <p>Venit autem Iesus in partes Caesareae Philippi: et interrogabat discipulos
                        suos, dicens: Quem dicunt homines esse Filium hominis? </p>
                </div>
                <div n="14" type="verse">
                    <p>At illi dixerunt: Alii Ioannem Baptistam, alii autem Eliam, alii vero
                        Ieremiam, aut unum ex prophetis. </p>
                </div>
                <div n="15" type="verse">
                    <p>Dicit illis Iesus: Vos autem quem me esse dicitis? </p>
                </div>
                <div n="16" type="verse">
                    <p>Respondens Simon Petrus dixit: Tu es Christus, Filius Dei vivi. </p>
                </div>
                <div n="17" type="verse">
                    <p>Respondens autem Iesus, dixit ei: Beatus es Simon Bar Iona: quia caro, et
                        sanguis non revelavit tibi, sed Pater meus, qui in caelis est. </p>
                </div>
                <div n="18" type="verse">
                    <p>Et ego dico tibi, quia tu es Petrus, et super hanc petram aedificabo
                        Ecclesiam meam, et portae inferi non praevalebunt adversus eam. </p>
                </div>
                <div n="19" type="verse">
                    <p>Et tibi dabo claves regni caelorum. Et quodcumque ligaveris super terram,
                        erit ligatum et in caelis: et quodcumque solveris super terram, erit solutum
                        et in caelis. </p>
                </div>
                <div n="20" type="verse">
                    <p>Tunc praecepit discipulis suis ut nemini dicerent quia ipse esset Iesus
                        Christus. </p>
                </div>
                <div n="21" type="verse">
                    <p>Exinde coepit Iesus ostendere discipulis suis, quia oporteret eum ire
                        Ierosolymam, et multa pati a senioribus, et Scribis, et principibus
                        sacerdotum, et occidi, et tertia die resurgere. </p>
                </div>
                <div n="22" type="verse">
                    <p>Et assumens eum Petrus, coepit increpare illum dicens: Absit a te, Domine:
                        non erit tibi hoc. </p>
                </div>
                <div n="23" type="verse">
                    <p>Qui conversus, dixit Petro: Vade post me Satana, scandalum es mihi: quia non
                        sapis ea, quae Dei sunt, sed ea, quae hominum. </p>
                </div>
                <div n="24" type="verse">
                    <p>Tunc Iesus dixit discipulis suis: Si quis vult post me venire, abneget
                        semetipsum, et tollat crucem suam, et sequatur me. </p>
                </div>
                <div n="25" type="verse">
                    <p>Qui enim voluerit animam suam salvam facere, perdet eam. Qui autem perdiderit
                        animam suam propter me, inveniet eam. </p>
                </div>
                <div n="26" type="verse">
                    <p>Quid enim prodest homini, si mundum universum lucretur, animae vero suae
                        detrimentum patiatur? Aut quam dabit homo commutationem pro anima sua? </p>
                </div>
                <div n="27" type="verse">
                    <p>Filius enim hominis venturus est in gloria Patris sui cum Angelis suis: et
                        tunc reddet unicuique secundum opera eius. </p>
                </div>
                <div n="28" type="verse">
                    <p>Amen dico vobis, sunt quidam de hic stantibus, qui non gustabunt mortem,
                        donec videant Filium hominis venientem in regno suo. </p>
                </div>
            </div>
            <div n="17" type="chapter">
                <div n="1" type="verse">
                    <p>Et post dies sex assumit Iesus Petrum, et Iacobum, et Ioannem fratrem eius,
                        et ducit illos in montem excelsum seorsum: </p>
                </div>
                <div n="2" type="verse">
                    <p>et transfiguratus est ante eos. Et resplenduit facies eius sicut sol:
                        vestimenta autem eius facta sunt alba sicut nix. </p>
                </div>
                <div n="3" type="verse">
                    <p>Et ecce apparuerunt illis Moyses, et Elias cum eo loquentes. </p>
                </div>
                <div n="4" type="verse">
                    <p>Respondens autem Petrus, dixit ad Iesum: Domine, bonum est nos hic esse: si
                        vis, faciamus tria tabernacula, tibi unum, Moysi unum, et Eliae unum. </p>
                </div>
                <div n="5" type="verse">
                    <p>Adhuc eo loquente, ecce nubes lucida obumbravit eos. Et ecce vox de nube,
                        dicens: Hic est Filius meus dilectus, in quo mihi bene complacui: ipsum
                        audite. </p>
                </div>
                <div n="6" type="verse">
                    <p>Et audientes discipuli ceciderunt in faciem suam, et timuerunt valde. </p>
                </div>
                <div n="7" type="verse">
                    <p>Et accessit Iesus, et tetigit eos: dixitque eis: Surgite, et nolite timere.
                    </p>
                </div>
                <div n="8" type="verse">
                    <p>Levantes autem oculos suos, neminem viderunt, nisi solum Iesum. </p>
                </div>
                <div n="9" type="verse">
                    <p>Et descendentibus illis de monte, praecepit eis Iesus, dicens: Nemini
                        dixeritis visionem, donec Filius hominis a mortuis resurgat. </p>
                </div>
                <div n="10" type="verse">
                    <p>Et interrogaverunt eum discipuli, dicentes: Quid ergo scribae dicunt quod
                        Eliam oporteat primum venire? </p>
                </div>
                <div n="11" type="verse">
                    <p>At ille respondens, ait eis: Elias quidem venturus est, et restituet omnia.
                    </p>
                </div>
                <div n="12" type="verse">
                    <p>Dico autem vobis, quia Elias iam venit, et non cognoverunt eum, sed fecerunt
                        in eo quaecumque voluerunt. Sic et Filius hominis passurus est ab eis. </p>
                </div>
                <div n="13" type="verse">
                    <p>Tunc intellexerunt discipuli, quia de Ioanne Baptista dixisset eis. </p>
                </div>
                <div n="14" type="verse">
                    <p>Et cum venisset ad turbam, accessit ad eum homo genibus provolutus ante eum,
                        dicens: Domine, miserere filio meo, quia lunaticus est, et male patitur: nam
                        saepe cadit in ignem, et crebro in aquam. </p>
                </div>
                <div n="15" type="verse">
                    <p>Et obtuli eum discipulis tuis, et non potuerunt curare eum. </p>
                </div>
                <div n="16" type="verse">
                    <p>Respondens autem Iesus, ait: O generatio incredula, et perversa, quousque ero
                        vobiscum? usquequo patiar vos? Afferte huc illum ad me. </p>
                </div>
                <div n="17" type="verse">
                    <p>Et increpavit illum Iesus, et exiit ab eo daemonium, et curatus est puer ex
                        illa hora. </p>
                </div>
                <div n="18" type="verse">
                    <p>Tunc accesserunt discipuli ad Iesum secreto, et dixerunt: Quare nos non
                        potuimus eiicere illum? </p>
                </div>
                <div n="19" type="verse">
                    <p>Dixit illis Iesus: Propter incredulitatem vestram. Amen quippe dico vobis, si
                        habueritis fidem, sicut granum sinapis, dicetis monti huic, Transi hinc
                        illuc, et transibit, et nihil impossibile erit vobis. </p>
                </div>
                <div n="20" type="verse">
                    <p>Hoc autem genus non eiicitur nisi per orationem, et ieiunium. </p>
                </div>
                <div n="21" type="verse">
                    <p>Conversantibus autem eis in Galilaea, dixit illis Iesus: Filius hominis
                        tradendus est in manus hominum: </p>
                </div>
                <div n="22" type="verse">
                    <p>et occident eum, et tertia die resurget. Et contristati sunt vehementer. </p>
                </div>
                <div n="23" type="verse">
                    <p>Et cum venissent Capharnaum, accesserunt qui didrachma accipiebant, ad
                        Petrum, et dixerunt ei: Magister vester non solvit didrachma? </p>
                </div>
                <div n="24" type="verse">
                    <p>Ait: Etiam. Et cum intrasset in domum, praevenit eum Iesus, dicens: Quid tibi
                        videtur Simon? Reges terrae a quibus accipiunt tributum vel censum? a filiis
                        suis, an ab alienis? </p>
                </div>
                <div n="25" type="verse">
                    <p>Et ille dixit: Ab alienis. Dixit illi Iesus: Ergo liberi sunt filii. </p>
                </div>
                <div n="26" type="verse">
                    <p>Ut autem non scandalizemus eos, vade ad mare, et mitte hamum: et eum piscem,
                        qui primus ascenderit, tolle: et aperto ore eius, invenies staterem: illum
                        sumens, da eis pro me, et te. </p>
                </div>
            </div>
            <div n="18" type="chapter">
                <div n="1" type="verse">
                    <p>In illa hora accesserunt discipuli ad Iesum, dicentes: Quis putas, maior est
                        in regno caelorum? </p>
                </div>
                <div n="2" type="verse">
                    <p>Et advocans Iesus parvulum, statuit eum in medio eorum, </p>
                </div>
                <div n="3" type="verse">
                    <p>et dixit: Amen dico vobis, nisi conversi fueritis, et efficiamini sicut
                        parvuli, non intrabitis in regnum caelorum. </p>
                </div>
                <div n="4" type="verse">
                    <p>Quicumque ergo humiliaverit se sicut parvulus iste, hic est maior in regno
                        caelorum. </p>
                </div>
                <div n="5" type="verse">
                    <p>Et qui susceperit unum parvulum talem in nomine meo, me suscipit. </p>
                </div>
                <div n="6" type="verse">
                    <p>Qui autem scandalizaverit unum de pusillis istis, qui in me credunt, expedit
                        ei ut suspendatur mola asinaria in collo eius, et demergatur in profundum
                        maris. </p>
                </div>
                <div n="7" type="verse">
                    <p>Vae mundo a scandalis. Necesse est enim ut veniant scandala: verumtamen vae
                        homini illi, per quem scandalum venit. </p>
                </div>
                <div n="8" type="verse">
                    <p>Si autem manus tua, vel pes tuus scandalizat te: abscide eum, et proiice abs
                        te: bonum tibi est ad vitam ingredi debilem, vel claudum, quam duas manus,
                        vel duos pedes habentem mitti in ignem aeternum. </p>
                </div>
                <div n="9" type="verse">
                    <p>Et si oculus tuus scandalizat te, erue eum, et proiice abs te: bonum tibi est
                        cum uno oculo in vitam intrare, quam duos oculos habentem mitti in Gehennam
                        ignis. </p>
                </div>
                <div n="10" type="verse">
                    <p>Videte ne contemnatis unum ex his pusillis: dico enim vobis, quia Angeli
                        eorum in caelis semper vident faciem Patris mei, qui in caelis est. </p>
                </div>
                <div n="11" type="verse">
                    <p>Venit enim Filius hominis salvare quod perierat. </p>
                </div>
                <div n="12" type="verse">
                    <p>Quid vobis videtur? Si fuerint alicui centum oves, et erravit una ex eis:
                        nonne relinquit nonaginta novem in montibus, et vadit quaerere eam, quae
                        erravit? </p>
                </div>
                <div n="13" type="verse">
                    <p>Et si contigerit ut inveniat eam: Amen dico vobis, quia gaudet super eam
                        magis quam super nonaginta novem, quae non erraverunt. </p>
                </div>
                <div n="14" type="verse">
                    <p>Sic non est voluntas ante Patrem vestrum, qui in caelis est, ut pereat unus
                        de pusillis istis. </p>
                </div>
                <div n="15" type="verse">
                    <p>Si autem peccaverit in te frater tuus, vade, et corripe eum inter te, et
                        ipsum solum. Si te audierit, lucratus eris fratrem tuum. </p>
                </div>
                <div n="16" type="verse">
                    <p>Si autem te non audierit, adhibe tecum adhuc unum, vel duos, ut in ore
                        duorum, vel trium testium stet omne verbum. </p>
                </div>
                <div n="17" type="verse">
                    <p>Quod si non audierit eos: dic Ecclesiae. Si autem Ecclesiam non audierit: sit
                        tibi sicut ethnicus, et publicanus. </p>
                </div>
                <div n="18" type="verse">
                    <p>Amen dico vobis, quaecumque alligaveritis super terram, erunt ligata et in
                        caelo: et quaecumque solveritis super terram, erunt soluta et in caelo. </p>
                </div>
                <div n="19" type="verse">
                    <p>Iterum dico vobis, quia si duo ex vobis consenserint super terram, de omni re
                        quamcumque petierint, fiet illis a Patre meo, qui in caelis est. </p>
                </div>
                <div n="20" type="verse">
                    <p>Ubi enim sunt duo, vel tres congregati in nomine meo, ibi sum in medio eorum.
                    </p>
                </div>
                <div n="21" type="verse">
                    <p>Tunc accedens Petrus ad eum, dixit: Domine quoties peccabit in me frater
                        meus, et dimittam ei? usque septies? </p>
                </div>
                <div n="22" type="verse">
                    <p>Dicit illi Iesus: Non dico tibi usque septies: sed usque septuagies septies.
                    </p>
                </div>
                <div n="23" type="verse">
                    <p>Ideo assimilatum est regnum caelorum homini regi, qui voluit rationem ponere
                        cum servis suis. </p>
                </div>
                <div n="24" type="verse">
                    <p>Et cum coepisset rationem ponere, oblatus est ei unus, qui debebat ei decem
                        millia talenta. </p>
                </div>
                <div n="25" type="verse">
                    <p>Cum autem non haberet unde redderet, iussit eum dominus eius venundari, et
                        uxorem eius, et filios, et omnia quae habebat, et reddi. </p>
                </div>
                <div n="26" type="verse">
                    <p>Procidens autem servus ille, orabat eum, dicens: Patientiam habe in me, et
                        omnia reddam tibi. </p>
                </div>
                <div n="27" type="verse">
                    <p>Misertus autem dominus servi illius, dimisit eum, et debitum dimisit ei. </p>
                </div>
                <div n="28" type="verse">
                    <p>Egressus autem servus ille invenit unum de conservis suis, qui debebat ei
                        centum denarios: et tenens suffocavit eum, dicens: Redde quod debes. </p>
                </div>
                <div n="29" type="verse">
                    <p>Et procidens conservus eius, rogabat eum, dicens: Patientiam habe in me, et
                        omnia reddam tibi. </p>
                </div>
                <div n="30" type="verse">
                    <p>Ille autem noluit: sed abiit, et misit eum in carcerem donec redderet
                        debitum. </p>
                </div>
                <div n="31" type="verse">
                    <p>Videntes autem conservi eius quae fiebant, contristati sunt valde: et
                        venerunt, et narraverunt domino suo omnia quae facta fuerant. </p>
                </div>
                <div n="32" type="verse">
                    <p>Tunc vocavit illum dominus suus: et ait illi: Serve nequam, omne debitum
                        dimisi tibi quoniam rogasti me: </p>
                </div>
                <div n="33" type="verse">
                    <p>nonne ergo oportuit et te misereri conservi tui, sicut et ego tui misertus
                        sum? </p>
                </div>
                <div n="34" type="verse">
                    <p>Et iratus dominus eius tradidit eum tortoribus, quoadusque redderet universum
                        debitum. </p>
                </div>
                <div n="35" type="verse">
                    <p>Sic et Pater meus caelestis faciet vobis, si non remiseritis unusquisque
                        fratri suo de cordibus vestris. </p>
                </div>
            </div>
            <div n="19" type="chapter">
                <div n="1" type="verse">
                    <p>Et factum est, cum consumasset Iesus sermones istos, migravit a Galilaea, et
                        venit in fines Iudaeae trans Iordanem, </p>
                </div>
                <div n="2" type="verse">
                    <p>et secutae sunt eum turbae multae, et curavit eos ibi. </p>
                </div>
                <div n="3" type="verse">
                    <p>Et accesserunt ad eum Pharisaei tentantes eum, et dicentes: Si licet homini
                        dimittere uxorem suam, quacumque ex causa? </p>
                </div>
                <div n="4" type="verse">
                    <p>Qui respondens, ait eis: Non legistis, quia qui fecit hominem ab initio,
                        masculum, et feminam fecit eos? Et dixit: </p>
                </div>
                <div n="5" type="verse">
                    <p>Propter hoc dimittet homo patrem, et matrem, et adhaerebit uxori suae, et
                        erunt duo in carne una. </p>
                </div>
                <div n="6" type="verse">
                    <p>Itaque iam non sunt duo, sed una caro. Quod ergo Deus coniunxit, homo non
                        separet. </p>
                </div>
                <div n="7" type="verse">
                    <p>Dicunt illi: Quid ergo Moyses mandavit dare libellum repudii, et dimittere?
                    </p>
                </div>
                <div n="8" type="verse">
                    <p>Ait illis: Quoniam Moyses ad duritiam cordis vestri permisit vobis dimittere
                        uxores vestras: ab initio autem non fuit sic. </p>
                </div>
                <div n="9" type="verse">
                    <p>Dico autem vobis, quia quicumque dimiserit uxorem suam, nisi ob
                        fornicationem, et aliam duxerit, moechatur: et qui dimissam duxerit,
                        moechatur. </p>
                </div>
                <div n="10" type="verse">
                    <p>Dicunt ei discipuli eius: Si ita est causa hominis cum uxore, non expedit
                        nubere. </p>
                </div>
                <div n="11" type="verse">
                    <p>Qui dixit illis: Non omnes capiunt verbum istud, sed quibus datum est. </p>
                </div>
                <div n="12" type="verse">
                    <p>Sunt enim eunuchi, qui de matris utero sic nati sunt: et sunt eunuchi, qui
                        facti sunt ab hominibus: et sunt eunuchi, qui seipsos castraverunt propter
                        regnum caelorum. Qui potest capere capiat. </p>
                </div>
                <div n="13" type="verse">
                    <p>Tunc oblati sunt ei parvuli, ut manus eis imponeret, et oraret. Discipuli
                        autem increpabant eos. </p>
                </div>
                <div n="14" type="verse">
                    <p>Iesus vero ait eis: Sinite parvulos, et nolite eos prohibere ad me venire:
                        talium est enim regnum caelorum. </p>
                </div>
                <div n="15" type="verse">
                    <p>Et cum imposuisset eis manus, abiit inde. </p>
                </div>
                <div n="16" type="verse">
                    <p>Et ecce unus accedens, ait illi: Magister bone, quid boni faciam ut habeam
                        vitam aeternam? </p>
                </div>
                <div n="17" type="verse">
                    <p>Qui dixit ei: Quid me interrogas de bono? Unus est bonus, Deus. Si autem vis
                        ad vitam ingredi, serva mandata. </p>
                </div>
                <div n="18" type="verse">
                    <p>Dicit illi: Quae? Iesus autem dixit: Non homicidium facies: Non adulterabis:
                        Non facies furtum: Non falsum testimonium dices: </p>
                </div>
                <div n="19" type="verse">
                    <p>Honora patrem tuum, et matrem tuam, et diliges proximum tuum sicut teipsum.
                    </p>
                </div>
                <div n="20" type="verse">
                    <p>Dicit illi adolescens: Omnia haec custodivi a iuventute mea, quid adhuc mihi
                        deest? </p>
                </div>
                <div n="21" type="verse">
                    <p>Ait illi Iesus: Si vis perfectus esse, vade, vende quae habes, et da
                        pauperibus, et habebis thesaurum in caelo: et veni, sequere me. </p>
                </div>
                <div n="22" type="verse">
                    <p>Cum audisset autem adolescens verbum, abiit tristis: erat enim habens multas
                        possessiones. </p>
                </div>
                <div n="23" type="verse">
                    <p>Iesus autem dixit discipulis suis: Amen dico vobis, quia dives difficile
                        intrabit in regnum caelorum. </p>
                </div>
                <div n="24" type="verse">
                    <p>Et iterum dico vobis: Facilius est camelum per foramen acus transire, quam
                        divitem intrare in regnum caelorum. </p>
                </div>
                <div n="25" type="verse">
                    <p>Auditis autem his, discipuli mirabantur valde, dicentes: Quis ergo poterit
                        salvus esse? </p>
                </div>
                <div n="26" type="verse">
                    <p>Aspiciens autem Iesus, dixit illis: Apud homines hoc impossibile est: apud
                        Deum autem omnia possibilia sunt. </p>
                </div>
                <div n="27" type="verse">
                    <p>Tunc respondens Petrus, dixit ei: Ecce nos reliquimus omnia, et secuti sumus
                        te: quid ergo erit nobis? </p>
                </div>
                <div n="28" type="verse">
                    <p>Iesus autem dixit illis: Amen dico vobis, quod vos, qui secuti estis me, in
                        regeneratione cum sederit Filius hominis in sede maiestatis suae, sedebitis
                        et vos super sedes duodecim, iudicantes duodecim tribus Israel. </p>
                </div>
                <div n="29" type="verse">
                    <p>Et omnis, qui reliquerit domum, vel fratres, aut sorores, aut patrem, aut
                        matrem, aut uxorem, aut filios, aut agros propter nomen meum, centuplum
                        accipiet, et vitam aeternam possidebit. </p>
                </div>
                <div n="30" type="verse">
                    <p>Multi autem erunt primi novissimi, et novissimi primi. </p>
                </div>
            </div>
            <div n="20" type="chapter">
                <div n="1" type="verse">
                    <p>Simile est regnum caelorum homini patrifamilias, qui exiit primo mane
                        conducere operarios in vineam suam. </p>
                </div>
                <div n="2" type="verse">
                    <p>Conventione autem facta cum operariis ex denario diurno, misit eos in vineam
                        suam. </p>
                </div>
                <div n="3" type="verse">
                    <p>Et egressus circa horam tertiam, vidit alios stantes in foro otiosos, </p>
                </div>
                <div n="4" type="verse">
                    <p>et dixit illis: Ite et vos in vineam meam, et quod iustum fuerit dabo vobis.
                    </p>
                </div>
                <div n="5" type="verse">
                    <p>Illi autem abierunt. Iterum autem exiit circa sextam et nonam horam: et fecit
                        similiter. </p>
                </div>
                <div n="6" type="verse">
                    <p>Circa undecimam vero exiit, et invenit alios stantes, et dicit illis: Quid
                        hic statis tota die otiosi? </p>
                </div>
                <div n="7" type="verse">
                    <p>Dicunt ei: Quia nemo nos conduxit. Dicit illis: Ite et vos in vineam meam.
                    </p>
                </div>
                <div n="8" type="verse">
                    <p>Cum sero autem factum esset, dicit dominus vineae procuratori suo: Voca
                        operarios, et redde illis mercedem incipiens a novissimis usque ad primos.
                    </p>
                </div>
                <div n="9" type="verse">
                    <p>Cum venissent ergo qui circa undecimam horam venerant, acceperunt singulos
                        denarios. </p>
                </div>
                <div n="10" type="verse">
                    <p>Venientes autem et primi, arbitrati sunt quod plus essent accepturi:
                        acceperunt autem et ipsi singulos denarios. </p>
                </div>
                <div n="11" type="verse">
                    <p>Et accipientes murmurabant adversus patremfamilias, </p>
                </div>
                <div n="12" type="verse">
                    <p>dicentes: Hi novissimi una hora fecerunt, et pares illos nobis fecisti, qui
                        portavimus pondus diei, et aestus. </p>
                </div>
                <div n="13" type="verse">
                    <p>At ille respondens uni eorum, dixit: Amice non facio tibi iniuriam: nonne ex
                        denario convenisti mecum? </p>
                </div>
                <div n="14" type="verse">
                    <p>Tolle quod tuum est, et vade: volo autem et huic novissimo dare sicut et
                        tibi. </p>
                </div>
                <div n="15" type="verse">
                    <p>Aut non licet mihi quod volo, facere? An oculus tuus nequam est, quia ego
                        bonus sum? </p>
                </div>
                <div n="16" type="verse">
                    <p>Sic erunt novissimi primi, et primi novissimi. Multi enim sunt vocati, pauci
                        vero electi. </p>
                </div>
                <div n="17" type="verse">
                    <p>Et ascendens Iesus Ierosolymam, assumpsit duodecim discipulos secreto, et ait
                        illis: </p>
                </div>
                <div n="18" type="verse">
                    <p>Ecce ascendimus Ierosolymam, et Filius hominis tradetur principibus
                        sacerdotum, et Scribis, et condemnabunt eum morte, </p>
                </div>
                <div n="19" type="verse">
                    <p>et tradent eum Gentibus ad illudendum, et flagellandum, et crucifigendum, et
                        tertia die resurget. </p>
                </div>
                <div n="20" type="verse">
                    <p>Tunc accessit ad eum mater filiorum Zebedaei cum filiis suis, adorans et
                        petens aliquid ab eo. </p>
                </div>
                <div n="21" type="verse">
                    <p>Qui dixit ei: Quid vis? Ait illi: Dic ut sedeant hi duo filii mei, unus ad
                        dexteram tuam, et unus ad sinistram in regno tuo. </p>
                </div>
                <div n="22" type="verse">
                    <p>Respondens autem Iesus, dixit: Nescitis quid petatis. Potestis bibere
                        calicem, quem ego bibiturus sum? Dicunt ei: Possumus. </p>
                </div>
                <div n="23" type="verse">
                    <p>Ait illis: Calicem quidem meum bibetis: sedere autem ad dexteram meam vel
                        sinistram non est meum dare vobis, sed quibus paratum est a Patre meo. </p>
                </div>
                <div n="24" type="verse">
                    <p>Et audientes decem, indignati sunt de duobus fratribus. </p>
                </div>
                <div n="25" type="verse">
                    <p>Iesus autem vocavit eos ad se, et ait: Scitis quia principes Gentium
                        dominantur eorum: et qui maiores sunt, potestatem exercent in eos. </p>
                </div>
                <div n="26" type="verse">
                    <p>Non ita erit inter vos: sed quicumque voluerit inter vos maior fieri, sit
                        vester minister: </p>
                </div>
                <div n="27" type="verse">
                    <p>et qui voluerit inter vos primus esse, erit vester servus. </p>
                </div>
                <div n="28" type="verse">
                    <p>Sicut Filius hominis non venit ministrari, sed ministrare, et dare animam
                        suam, redemptionem pro multis. </p>
                </div>
                <div n="29" type="verse">
                    <p>Et egredientibus illis ab Iericho, secuta est eum turba multa, </p>
                </div>
                <div n="30" type="verse">
                    <p>et ecce duo caeci sedentes secus viam, audierunt, quia Iesus transiret: et
                        clamaverunt, dicentes: Domine miserere nostri, fili David. </p>
                </div>
                <div n="31" type="verse">
                    <p>Turba autem increpabat eos ut tacerent. At illi magis clamabant, dicentes:
                        Domine, miserere nostri, fili David. </p>
                </div>
                <div n="32" type="verse">
                    <p>Et stetit Iesus, et vocavit eos, et ait: Quid vultis ut faciam vobis? </p>
                </div>
                <div n="33" type="verse">
                    <p>Dicunt illi: Domine, ut aperiantur oculi nostri. </p>
                </div>
                <div n="34" type="verse">
                    <p>Misertus autem eorum Iesus, tetigit oculos eorum. Et confestim viderunt, et
                        secuti sunt eum. </p>
                </div>
            </div>
            <div n="21" type="chapter">
                <div n="1" type="verse">
                    <p>Et cum appropinquassent Ierosolymis, et venissent Bethphage ad Montem
                        Oliveti: tunc Iesus misit duos discipulos, </p>
                </div>
                <div n="2" type="verse">
                    <p>dicens eis: Ite in castellum, quod contra vos est, et statim invenietis
                        asinam alligatam, et pullum cum ea: solvite, et adducite mihi: </p>
                </div>
                <div n="3" type="verse">
                    <p>et si quis vobis aliquid dixerit, dicite quia Dominus his opus habet: et
                        confestim dimittet eos. </p>
                </div>
                <div n="4" type="verse">
                    <p>Hoc autem totum factum est, ut adimpleretur quod dictum est per prophetam,
                        dicentem: </p>
                </div>
                <div n="5" type="verse">
                    <p>Dicite filiae Sion: Ecce Rex tuus venit tibi mansuetus, sedens super asinam,
                        et pullum filium subiugalis. </p>
                </div>
                <div n="6" type="verse">
                    <p>Euntes autem discipuli fecerunt sicut praecepit illis Iesus. </p>
                </div>
                <div n="7" type="verse">
                    <p>Et adduxerunt asinam, et pullum: et imposuerunt super eos vestimenta sua, et
                        eum desuper sedere fecerunt. </p>
                </div>
                <div n="8" type="verse">
                    <p>Plurima autem turba straverunt vestimenta sua in via: alii autem caedebant
                        ramos de arboribus, et sternebant in via: </p>
                </div>
                <div n="9" type="verse">
                    <p>turbae autem, quae praecedebant, et quae sequebantur, clamabant, dicentes:
                        Hosanna Filio David: benedictus, qui venit in nomine Domini: hosanna in
                        altissimis. </p>
                </div>
                <div n="10" type="verse">
                    <p>Et cum intrasset Ierosolymam, commota est universa civitas, dicens: Quis est
                        hic? </p>
                </div>
                <div n="11" type="verse">
                    <p>Populi autem dicebant: Hic est Iesus Propheta a Nazareth Galilaeae. </p>
                </div>
                <div n="12" type="verse">
                    <p>Et intravit Iesus in templum Dei, et eiiciebat omnes vendentes, et ementes in
                        templo, et mensas numulariorum, et cathedras vendentium columbas evertit:
                    </p>
                </div>
                <div n="13" type="verse">
                    <p>et dicit eis: Scriptum est: Domus mea domus orationis vocabitur: vos autem
                        fecistis illam speluncam latronum. </p>
                </div>
                <div n="14" type="verse">
                    <p>Et accesserunt ad eum caeci, et claudi in templo: et sanavit eos. </p>
                </div>
                <div n="15" type="verse">
                    <p>Videntes autem principes sacerdotum, et Scribae mirabilia, quae fecit, et
                        pueros clamantes in templo, et dicentes: Hosanna Filio David: indignati
                        sunt, </p>
                </div>
                <div n="16" type="verse">
                    <p>et dixerunt ei: Audis quid isti dicunt? Iesus autem dixit eis: Utique.
                        Numquam legistis: Quia ex ore infantium, et lactentium perfecisti laudem?
                    </p>
                </div>
                <div n="17" type="verse">
                    <p>Et relictis illis, abiit foras extra Civitatem in Bethaniam: ibique mansit.
                    </p>
                </div>
                <div n="18" type="verse">
                    <p>Mane autem revertens in Civitatem, esuriit. </p>
                </div>
                <div n="19" type="verse">
                    <p>Et videns fici arborem unam secus viam, venit ad eam: et nihil invenit in ea
                        nisi folia tantum, et ait illi: Numquam ex te fructus nascatur in
                        sempiternum. Et arefacta est continuo ficulnea. </p>
                </div>
                <div n="20" type="verse">
                    <p>Et videntes discipuli, mirati sunt, dicentes: Quomodo continuo aruit? </p>
                </div>
                <div n="21" type="verse">
                    <p>Respondens autem Iesus, ait eis: Amen dico vobis, si habueritis fidem, et non
                        haesitaveritis, non solum de ficulnea facietis, sed et si monti huic
                        dixeritis, Tolle, et iacta te in mare, fiet. </p>
                </div>
                <div n="22" type="verse">
                    <p>Et omnia quaecumque petieritis in oratione credentes, accipietis. </p>
                </div>
                <div n="23" type="verse">
                    <p>Et cum venisset in templum, accesserunt ad eum docentem, principes
                        sacerdotum, et seniores populi, dicentes: In qua potestate haec facis? Et
                        quis tibi dedit hanc potestatem? </p>
                </div>
                <div n="24" type="verse">
                    <p>Respondens Iesus dixit eis: Interrogabo vos et ego unum sermonem: quem si
                        dixeritis mihi, et ego vobis dicam in qua potestate haec facio. </p>
                </div>
                <div n="25" type="verse">
                    <p>Baptismus Ioannis unde erat? e caelo, an ex hominibus? At illi cogitabant
                        inter se, dicentes: </p>
                </div>
                <div n="26" type="verse">
                    <p>Si dixerimus, e caelo, dicet nobis: Quare ergo non credidistis illi? Si autem
                        dixerimus, ex hominibus, timemus turbam: omnes enim habebant Ioannem sicut
                        prophetam. </p>
                </div>
                <div n="27" type="verse">
                    <p>Et respondentes Iesu, dixerunt: Nescimus. Ait illis et ipse: Nec ego dico
                        vobis in qua potestate haec facio. </p>
                </div>
                <div n="28" type="verse">
                    <p>Quid autem vobis videtur? Homo quidam habebat duos filios, et accedens ad
                        primum, dixit: Fili, vade hodie, operare in vinea mea. </p>
                </div>
                <div n="29" type="verse">
                    <p>Ille autem respondens, ait: Nolo. Postea autem, poenitentia motus, abiit.
                    </p>
                </div>
                <div n="30" type="verse">
                    <p>Accedens autem ad alterum, dixit similiter. At ille respondens, ait: Eo,
                        domine, et non ivit. </p>
                </div>
                <div n="31" type="verse">
                    <p>Quis ex duobus fecit voluntatem patris? Dicunt ei: Primus. Dicit illis Iesus:
                        Amen dico vobis, quia publicani, et meretrices praecedent vos in regnum Dei.
                    </p>
                </div>
                <div n="32" type="verse">
                    <p>Venit enim ad vos Ioannes in via iustitiae, et non credidistis ei. Publicani
                        autem, et meretrices crediderunt ei: vos autem videntes nec poenitentiam
                        habuistis postea, ut crederetis ei. </p>
                </div>
                <div n="33" type="verse">
                    <p>Aliam parabolam audite: Homo erat paterfamilias, qui plantavit vineam, et
                        sepem circumdedit ei, et fodit in ea torcular, et aedificavit turrim, et
                        locavit eam agricolis, et peregre profectus est. </p>
                </div>
                <div n="34" type="verse">
                    <p>Cum autem tempus fructuum appropinquasset, misit servos suos ad agricolas, ut
                        acciperent fructus eius. </p>
                </div>
                <div n="35" type="verse">
                    <p>Et agricolae, apprehensis servis eius, alium ceciderunt, alium occiderunt,
                        alium vero lapidaverunt. </p>
                </div>
                <div n="36" type="verse">
                    <p>Iterum misit alios servos plures prioribus, et fecerunt illis similiter. </p>
                </div>
                <div n="37" type="verse">
                    <p>Novissime autem misit ad eos filium suum, dicens: Verebuntur filium meum.
                    </p>
                </div>
                <div n="38" type="verse">
                    <p>Agricolae autem videntes filium, dixerunt intra se: Hic est haeres, venite,
                        occidamus eum, et habebimus hereditatem eius. </p>
                </div>
                <div n="39" type="verse">
                    <p>Et apprehensum eum eiecerunt extra vineam, et occiderunt. </p>
                </div>
                <div n="40" type="verse">
                    <p>Cum ergo venerit dominus vineae, quid faciet agricolis illis? </p>
                </div>
                <div n="41" type="verse">
                    <p>Aiunt illi: Malos male perdet: et vineam suam locabit aliis agricolis, qui
                        reddant ei fructum temporibus suis. </p>
                </div>
                <div n="42" type="verse">
                    <p>Dicit illis Iesus: Numquam legistis in Scripturis: Lapidem, quem
                        reprobaverunt aedificantes, hic factus est in caput anguli. A Domino factum
                        est istud, et est mirabile in oculis nostris: </p>
                </div>
                <div n="43" type="verse">
                    <p>ideo dico vobis, quia auferetur a vobis regnum Dei, et dabitur genti facienti
                        fructus eius. </p>
                </div>
                <div n="44" type="verse">
                    <p>Et qui ceciderit super lapidem istum, confringetur: super quem vero
                        ceciderit, conteret eum. </p>
                </div>
                <div n="45" type="verse">
                    <p>Et cum audissent principes sacerdotum, et Pharisaei parabolas eius,
                        cognoverunt quod de ipsis diceret. </p>
                </div>
                <div n="46" type="verse">
                    <p>Et quaerentes eum tenere, timuerunt turbas: quoniam sicut prophetam eum
                        habebant. </p>
                </div>
            </div>
            <div n="22" type="chapter">
                <div n="1" type="verse">
                    <p>Et respondens Iesus, dixit iterum in parabolis eis, dicens: </p>
                </div>
                <div n="2" type="verse">
                    <p>Simile factum est regnum caelorum homini regi, qui fecit nuptias filio suo.
                    </p>
                </div>
                <div n="3" type="verse">
                    <p>Et misit servos suos vocare invitatos ad nuptias, et nolebant venire. </p>
                </div>
                <div n="4" type="verse">
                    <p>Iterum misit alios servos, dicens: Dicite invitatis: Ecce prandium meum
                        paravi, tauri mei, et altilia occisa sunt, et omnia parata: venite ad
                        nuptias. </p>
                </div>
                <div n="5" type="verse">
                    <p>Illi autem neglexerunt: et abierunt, alius in villam suam, alius vero ad
                        negotiationem suam: </p>
                </div>
                <div n="6" type="verse">
                    <p>reliqui vero tenuerunt servos eius, et contumeliis affectos occiderunt. </p>
                </div>
                <div n="7" type="verse">
                    <p>Rex autem cum audisset, iratus est: et missis exercitibus suis, perdidit
                        homicidas illos, et civitatem illorum succendit. </p>
                </div>
                <div n="8" type="verse">
                    <p>Tunc ait servis suis: Nuptiae quidem paratae sunt, sed qui invitati erant,
                        non fuerunt digni. </p>
                </div>
                <div n="9" type="verse">
                    <p>Ite ergo ad exitus viarum, et quoscumque inveneritis, vocate ad nuptias. </p>
                </div>
                <div n="10" type="verse">
                    <p>Et egressi servi eius in vias, congregaverunt omnes, quos invenerunt, malos
                        et bonos: et impletae sunt nuptiae discumbentium. </p>
                </div>
                <div n="11" type="verse">
                    <p>Intravit autem rex ut viderent discumbentes, et vidit ibi hominem non
                        vestitum veste nuptiali. </p>
                </div>
                <div n="12" type="verse">
                    <p>Et ait illi: Amice, quomodo huc intrasti non habens vestem nuptialem? At ille
                        obmutuit. </p>
                </div>
                <div n="13" type="verse">
                    <p>Tunc dicit rex ministris: Ligatis manibus, et pedibus eius, mittite eum in
                        tenebras exteriores: ibi erit fletus, et stridor dentium. </p>
                </div>
                <div n="14" type="verse">
                    <p>Multi enim sunt vocati, pauci vero electi. </p>
                </div>
                <div n="15" type="verse">
                    <p>Tunc abeuntes Pharisaei, consilium inierunt ut caperent eum in sermone. </p>
                </div>
                <div n="16" type="verse">
                    <p>Et mittunt ei discipulos suos cum Herodianis dicentes: Magister, scimus quia
                        verax es, et viam Dei in veritate doces, et non est tibi cura de aliquo: non
                        enim respicis personam hominum: </p>
                </div>
                <div n="17" type="verse">
                    <p>dic ergo nobis quid tibi videtur? licet censum dare Caesari, an non? </p>
                </div>
                <div n="18" type="verse">
                    <p>Cognita autem Iesus nequitia eorum, ait: Quid me tentatis hypocritae? </p>
                </div>
                <div n="19" type="verse">
                    <p>Ostendite mihi numisma census. At illi obtulerunt ei denarium. </p>
                </div>
                <div n="20" type="verse">
                    <p>Et ait illis Iesus: Cuius est imago haec, et superscriptio? </p>
                </div>
                <div n="21" type="verse">
                    <p>Dicunt ei: Caesaris. Tunc ait illis: Reddite ergo quae sunt Caesaris,
                        Caesari: et quae sunt Dei, Deo. </p>
                </div>
                <div n="22" type="verse">
                    <p>Et audientes mirati sunt, et relicto eo abierunt. </p>
                </div>
                <div n="23" type="verse">
                    <p>In illo die accesserunt ad eum Sadducaei, qui dicunt non esse resurrectionem:
                        et interrogaverunt eum, </p>
                </div>
                <div n="24" type="verse">
                    <p>dicentes: Magister, Moyses dixit: Si quis mortuus fuerit non habens filium,
                        ut ducat frater eius uxorem illius, et suscitet semen fratri suo. </p>
                </div>
                <div n="25" type="verse">
                    <p>Erant autem apud nos septem fratres: et primus, uxore ducta, defunctus est:
                        et non habens semen, reliquit uxorem suam fratri suo. </p>
                </div>
                <div n="26" type="verse">
                    <p>Similiter secundus, et tertius usque ad septimum. </p>
                </div>
                <div n="27" type="verse">
                    <p>Novissime autem omnium et mulier defuncta est. </p>
                </div>
                <div n="28" type="verse">
                    <p>In resurrectione ergo cuius erit de septem uxor? omnes enim habuerunt eam.
                    </p>
                </div>
                <div n="29" type="verse">
                    <p>Respondens autem Iesus, ait illis: Erratis nescientes Scripturas, neque
                        virtutem Dei. </p>
                </div>
                <div n="30" type="verse">
                    <p>In resurrectione enim neque nubent, neque nubentur: sed erunt sicut Angeli
                        Dei in caelo. </p>
                </div>
                <div n="31" type="verse">
                    <p>De resurrectione autem mortuorum non legistis quod dictum est a Deo dicente
                        vobis: </p>
                </div>
                <div n="32" type="verse">
                    <p>Ego sum Deus Abraham, et Deus Isaac, et Deus Iacob? Non est Deus mortuorum,
                        sed viventium. </p>
                </div>
                <div n="33" type="verse">
                    <p>Et audientes turbae, mirabantur in doctrina eius. </p>
                </div>
                <div n="34" type="verse">
                    <p>Pharisaei autem audientes quod silentium imposuisset Sadducaeis, convenerunt
                        in unum: </p>
                </div>
                <div n="35" type="verse">
                    <p>et interrogavit eum unus ex eis legis doctor, tentans eum: </p>
                </div>
                <div n="36" type="verse">
                    <p>Magister, quod est mandatum magnum in lege? </p>
                </div>
                <div n="37" type="verse">
                    <p>Ait illi Iesus: Diliges Dominum Deum tuum ex toto corde tuo, et in tota anima
                        tua, et in tota mente tua. </p>
                </div>
                <div n="38" type="verse">
                    <p>Hoc est maximum, et primum mandatum. </p>
                </div>
                <div n="39" type="verse">
                    <p>Secundum autem simile est huic: Diliges proximum tuum, sicut teipsum. </p>
                </div>
                <div n="40" type="verse">
                    <p>In his duobus mandatis universa lex pendet, et prophetae. </p>
                </div>
                <div n="41" type="verse">
                    <p>Congregatis autem Pharisaeis, interrogavit eos Iesus, </p>
                </div>
                <div n="42" type="verse">
                    <p>dicens: Quid vobis videtur de Christo? cuius filius est? Dicunt ei: David.
                    </p>
                </div>
                <div n="43" type="verse">
                    <p>Ait illis: Quomodo ergo David in Spiritu vocat eum Dominum, dicens: </p>
                </div>
                <div n="44" type="verse">
                    <p>Dixit Dominus Domino meo: sede a dextris meis, donec ponam inimicos tuos
                        scabellum pedum tuorum? </p>
                </div>
                <div n="45" type="verse">
                    <p>Si ergo David vocat eum Dominum, quomodo filius eius est? </p>
                </div>
                <div n="46" type="verse">
                    <p>Et nemo poterat ei respondere verbum: neque ausus fuit quisquam ex illa die
                        eum amplius interrogare. </p>
                </div>
            </div>
            <div n="23" type="chapter">
                <div n="1" type="verse">
                    <p>Tunc Iesus locutus est ad turbas, et ad discipulos suos, </p>
                </div>
                <div n="2" type="verse">
                    <p>dicens: Super cathedram Moysi sederunt Scribae, et Pharisaei. </p>
                </div>
                <div n="3" type="verse">
                    <p>Omnia ergo quaecumque dixerint vobis, servate, et facite: secundum opera vero
                        eorum nolite facere: dicunt enim, et non faciunt. </p>
                </div>
                <div n="4" type="verse">
                    <p>Alligant enim onera gravia, et importabilia, et imponunt in humeros hominum:
                        digito autem suo nolunt ea movere. </p>
                </div>
                <div n="5" type="verse">
                    <p>Omnia vero opera sua faciunt ut videantur ab hominibus: dilatant enim
                        phylacteria sua, et magnificant fimbrias. </p>
                </div>
                <div n="6" type="verse">
                    <p>Amant autem primos recubitus in coenis, et primas cathedras in synagogis,
                    </p>
                </div>
                <div n="7" type="verse">
                    <p>et salutationes in foro, et vocari ab hominibus Rabbi. </p>
                </div>
                <div n="8" type="verse">
                    <p>Vos autem nolite vocari Rabbi. Unus est enim Magister vester, omnes autem vos
                        fratres estis. </p>
                </div>
                <div n="9" type="verse">
                    <p>Et patrem nolite vocare vobis super terram: unus est enim Pater vester, qui
                        in caelis est. </p>
                </div>
                <div n="10" type="verse">
                    <p>Nec vocemini magistri: quia Magister vester unus est, Christus. </p>
                </div>
                <div n="11" type="verse">
                    <p>Qui maior est vestrum, erit minister vester. </p>
                </div>
                <div n="12" type="verse">
                    <p>Qui autem se exaltaverit, humiliabitur: et qui se humiliaverit, exaltabitur.
                    </p>
                </div>
                <div n="13" type="verse">
                    <p>Vae autem vobis Scribae, et Pharisaei hypocritae: quia clauditis regnum
                        caelorum ante homines. Vos enim non intratis, nec introeuntes sinitis
                        intrare. </p>
                </div>
                <div n="14" type="verse">
                    <p>Vae vobis Scribae, et Pharisaei hypocritae: quia comeditis domos viduarum,
                        orationes longas orantes: propter hoc amplius accipietis iudicium. </p>
                </div>
                <div n="15" type="verse">
                    <p>Vae vobis Scribae, et Pharisaei hypocritae: quia circuitis mare, et aridam,
                        ut faciatis unum proselytum: et cum fuerit factus, facitis eum filium
                        Gehennae duplo quam vos. </p>
                </div>
                <div n="16" type="verse">
                    <p>Vae vobis duces caeci, qui dicitis: Quicumque iuraverit per templum, nihil
                        est: qui autem iuraverit in auro templi, debet. </p>
                </div>
                <div n="17" type="verse">
                    <p>Stulti et caeci: Quid enim maius est, aurum, an templum, quod sanctificat
                        aurum? </p>
                </div>
                <div n="18" type="verse">
                    <p>Et quicumque iuraverit in altari, nihil est: quicumque autem iuraverit in
                        dono, quod est super illud, debet. </p>
                </div>
                <div n="19" type="verse">
                    <p>Caeci: quid enim maius est, donum, an altare, quod sanctificat donum? </p>
                </div>
                <div n="20" type="verse">
                    <p>Qui ergo iurat in altari, iurat in eo, et in omnibus quae super illud sunt.
                    </p>
                </div>
                <div n="21" type="verse">
                    <p>Et quicumque iuraverit in templo, iurat in illo, et in eo, qui habitat in
                        ipso: </p>
                </div>
                <div n="22" type="verse">
                    <p>et qui iurat in caelo, iurat in throno Dei, et in eo, qui sedet super eum.
                    </p>
                </div>
                <div n="23" type="verse">
                    <p>Vae vobis Scribae, et Pharisaei hypocritae: qui decimatis mentham, et
                        anethum, et cyminum, et reliquistis quae graviora sunt legis, iudicium, et
                        misericordiam, et fidem. Haec oportuit facere, et illa non omittere. </p>
                </div>
                <div n="24" type="verse">
                    <p>Duces caeci, excolantes culicem, camelum autem glutientes. </p>
                </div>
                <div n="25" type="verse">
                    <p>Vae vobis Scribae, et Pharisaei hypocritae, quia mundatis quod deforis est
                        calicis, et paropsidis: intus autem pleni estis rapina, et immunditia. </p>
                </div>
                <div n="26" type="verse">
                    <p>Pharisaee caece, munda prius quod intus est calicis, et paropsidis, ut fiat
                        id, quod deforis est, mundum. </p>
                </div>
                <div n="27" type="verse">
                    <p>Vae vobis Scribae, et Pharisaei hypocritae: quia similes estis sepulchris
                        dealbatis, quae aforis parent hominibus speciosa, intus vero pleni sunt
                        ossibus mortuorum, et omni spurcitia. </p>
                </div>
                <div n="28" type="verse">
                    <p>Sic et vos aforis quidem paretis hominibus iusti: intus autem pleni estis
                        hypocrisi, et iniquitate. </p>
                </div>
                <div n="29" type="verse">
                    <p>Vae vobis Scribae, et Pharisaei hypocritae, qui aedificatis sepulchra
                        prophetarum, et ornatis monumenta iustorum, </p>
                </div>
                <div n="30" type="verse">
                    <p>et dicitis: Si fuissemus in diebus patrum nostrorum, non essemus socii eorum
                        in sanguine prophetarum. </p>
                </div>
                <div n="31" type="verse">
                    <p>Itaque testimonio estis vobismetipsis, quia filii estis eorum, qui prophetas
                        occiderunt. </p>
                </div>
                <div n="32" type="verse">
                    <p>Et vos implete mensuram patrum vestrorum. </p>
                </div>
                <div n="33" type="verse">
                    <p>Serpentes genimina viperarum, quomodo fugietis a iudicio Gehennae? </p>
                </div>
                <div n="34" type="verse">
                    <p>Ideo ecce ego mitto ad vos prophetas, et sapientes, et scribas, et ex illis
                        occidetis, et crucifigetis, et ex eis flagellabitis in synagogis vestris, et
                        persequemini de civitate in civitatem: </p>
                </div>
                <div n="35" type="verse">
                    <p>ut veniat super vos omnis sanguis iustus, qui effusus est super terram, a
                        sanguine Abel iusti usque ad sanguinem Zachariae, filii Barachiae, quem
                        occidistis inter templum et altare. </p>
                </div>
                <div n="36" type="verse">
                    <p>Amen dico vobis, venient haec omnia super generationem istam. </p>
                </div>
                <div n="37" type="verse">
                    <p>Ierusalem, Ierusalem, quae occidis prophetas, et lapidas eos, qui ad te missi
                        sunt: quoties volui congregare filios tuos, quemadmodum gallina congregat
                        pullos suos sub alas, et noluisti? </p>
                </div>
                <div n="38" type="verse">
                    <p>Ecce relinquetur vobis domus vestra deserta. </p>
                </div>
                <div n="39" type="verse">
                    <p>Dico enim vobis, non me videbitis amodo, donec dicatis: Benedictus, qui venit
                        in nomine Domini. </p>
                </div>
            </div>
            <div n="24" type="chapter">
                <div n="1" type="verse">
                    <p>Et egressus Iesus de templo, ibat. Et accesserunt discipuli eius, ut
                        ostenderent ei aedificationes templi. </p>
                </div>
                <div n="2" type="verse">
                    <p>Ipse autem respondens dixit illis: Videtis haec omnia? Amen dico vobis, non
                        relinquetur hic lapis super lapidem, qui non destruatur. </p>
                </div>
                <div n="3" type="verse">
                    <p>Sedente autem eo super Montem Oliveti, accesserunt ad eum discipuli secreto,
                        dicentes: Dic nobis, quando haec erunt? et quod signum adventus tui, et
                        consummationis saeculi? </p>
                </div>
                <div n="4" type="verse">
                    <p>Et respondens Iesus, dixit eis: Videte ne quis vos seducat. </p>
                </div>
                <div n="5" type="verse">
                    <p>Multi enim venient in nomine meo, dicentes: Ego sum Christus: et multos
                        seducent. </p>
                </div>
                <div n="6" type="verse">
                    <p>Audituri enim estis praelia, et opiniones praeliorum. Videte ne turbemini.
                        Oportet enim haec fieri, sed nondum est finis. </p>
                </div>
                <div n="7" type="verse">
                    <p>Consurget enim gens in gentem, et regnum in regnum, et erunt pestilentiae, et
                        fames, et terraemotus per loca. </p>
                </div>
                <div n="8" type="verse">
                    <p>Haec autem omnia initia sunt dolorum. </p>
                </div>
                <div n="9" type="verse">
                    <p>Tunc tradent vos in tribulationem, et occident vos: et eritis odio omnibus
                        gentibus propter nomen meum. </p>
                </div>
                <div n="10" type="verse">
                    <p>Et tunc scandalizabuntur multi, et invicem tradent, et odio habebunt invicem.
                    </p>
                </div>
                <div n="11" type="verse">
                    <p>Et multi pseudoprophetae surgent, et seducent multos. </p>
                </div>
                <div n="12" type="verse">
                    <p>Et quoniam abundavit iniquitas, refrigescet caritas multorum. </p>
                </div>
                <div n="13" type="verse">
                    <p>Qui autem perseveraverit usque in finem, hic salvus erit. </p>
                </div>
                <div n="14" type="verse">
                    <p>Et praedicabitur hoc Evangelium regni in universo orbe, in testimonium
                        omnibus gentibus: et tunc veniet consummatio. </p>
                </div>
                <div n="15" type="verse">
                    <p>Cum ergo videritis abominationem desolationis, quae dicta est a Daniele
                        propheta, stantem in loco sancto, qui legit, intelligat: </p>
                </div>
                <div n="16" type="verse">
                    <p>tunc qui in Iudaea sunt, fugiant ad montes: </p>
                </div>
                <div n="17" type="verse">
                    <p>et qui in tecto, non descendat tollere aliquid de domo sua: </p>
                </div>
                <div n="18" type="verse">
                    <p>et qui in agro, non revertatur tollere tunicam suam. </p>
                </div>
                <div n="19" type="verse">
                    <p>Vae autem praegnantibus, et nutrientibus in illis diebus. </p>
                </div>
                <div n="20" type="verse">
                    <p>Orate autem ut non fiat fuga vestra in hieme, vel sabbato. </p>
                </div>
                <div n="21" type="verse">
                    <p>Erit enim tunc tribulatio magna, qualis non fuit ab initio mundi usque modo,
                        neque fiet. </p>
                </div>
                <div n="22" type="verse">
                    <p>Et nisi breviati fuissent dies illi, non fieret salva omnis caro: sed propter
                        electos breviabuntur dies illi. </p>
                </div>
                <div n="23" type="verse">
                    <p>Tunc si quis vobis dixerit: Ecce hic est Christus, aut illic: nolite credere.
                    </p>
                </div>
                <div n="24" type="verse">
                    <p>Surgent enim pseudochristi, et pseudoprophetae: et dabunt signa magna, et
                        prodigia, ita ut in errorem inducantur (si fieri potest) etiam electi. </p>
                </div>
                <div n="25" type="verse">
                    <p>Ecce praedixi vobis. </p>
                </div>
                <div n="26" type="verse">
                    <p>Si ergo dixerint vobis, Ecce in deserto est, nolite exire: Ecce in
                        penetralibus, nolite credere. </p>
                </div>
                <div n="27" type="verse">
                    <p>Sicut enim fulgur exit ab Oriente, et paret usque in Occidentem: ita erit et
                        adventus Filii hominis. </p>
                </div>
                <div n="28" type="verse">
                    <p>Ubicumque fuerit corpus, illic congregabuntur et aquilae. </p>
                </div>
                <div n="29" type="verse">
                    <p>Statim autem post tribulationem dierum illorum sol obscurabitur, et luna non
                        dabit lumen suum, et stellae cadent de caelo, et virtutes caelorum
                        commovebuntur: </p>
                </div>
                <div n="30" type="verse">
                    <p>et tunc parebit signum Filii hominis in caelo: et tunc plangent omnes tribus
                        terrae: et videbunt Filium hominis venientem in nubibus caeli cum virtute
                        multa, et maiestate. </p>
                </div>
                <div n="31" type="verse">
                    <p>Et mittet Angelos suos cum tuba, et voce magna: et congregabunt electos eius
                        a quattuor ventis, a summis caelorum usque ad terminos eorum. </p>
                </div>
                <div n="32" type="verse">
                    <p>Ab arbore autem fici discite parabolam: cum iam ramus eius tener fuerit, et
                        folia nata, scitis quia prope est aestas: </p>
                </div>
                <div n="33" type="verse">
                    <p>ita et vos cum videritis haec omnia, scitote quia prope est in ianuis. </p>
                </div>
                <div n="34" type="verse">
                    <p>Amen dico vobis, quia non praeteribit generatio haec, donec omnia haec fiant.
                    </p>
                </div>
                <div n="35" type="verse">
                    <p>Caelum, et terra transibunt, verba autem mea non praeteribunt. </p>
                </div>
                <div n="36" type="verse">
                    <p>De die autem illa, et hora nemo scit, neque Angeli caelorum, nisi solus
                        Pater. </p>
                </div>
                <div n="37" type="verse">
                    <p>Sicut autem in diebus Noe, ita erit et adventus Filii hominis. </p>
                </div>
                <div n="38" type="verse">
                    <p>Sicut enim erant in diebus ante diluvium comedentes et bibentes, nubentes et
                        nuptum tradentes, usque ad eum diem, quo intravit Noe in arcam, </p>
                </div>
                <div n="39" type="verse">
                    <p>et non cognoverunt donec venit diluvium, et tulit omnes: ita erit et adventus
                        Filii hominis. </p>
                </div>
                <div n="40" type="verse">
                    <p>Tunc duo erunt in agro: unus assumetur, et unus relinquetur. </p>
                </div>
                <div n="41" type="verse">
                    <p>Duae molentes in mola: una assumetur, et una relinquetur. </p>
                </div>
                <div n="42" type="verse">
                    <p>Vigilate ergo, quia nescitis qua hora Dominus vester venturus sit. </p>
                </div>
                <div n="43" type="verse">
                    <p>Illud autem scitote, quoniam si sciret paterfamilias qua hora fur venturus
                        esset, vigilaret utique, et non sineret perfodi domum suam. </p>
                </div>
                <div n="44" type="verse">
                    <p>Ideo et vos estote parati: quia qua nescitis hora Filius hominis venturus
                        est. </p>
                </div>
                <div n="45" type="verse">
                    <p>Quis, putas, est fidelis servus, et prudens, quem constituit dominus suus
                        super familiam suam, ut det illis cibum in tempore? </p>
                </div>
                <div n="46" type="verse">
                    <p>Beatus ille servus, quem cum venerit dominus eius, invenerit sic facientem.
                    </p>
                </div>
                <div n="47" type="verse">
                    <p>Amen dico vobis, quoniam super omnia bona sua constituet eum. </p>
                </div>
                <div n="48" type="verse">
                    <p>Si autem dixerit malus servus ille in corde suo: Moram fecit dominus meus
                        venire: </p>
                </div>
                <div n="49" type="verse">
                    <p>et coeperit percutere conservos suos, manducet autem, et bibat cum ebriosis:
                    </p>
                </div>
                <div n="50" type="verse">
                    <p>veniet dominus servi illius in die, qua non sperat, et hora, qua ignorat:
                    </p>
                </div>
                <div n="51" type="verse">
                    <p>et dividet eum, partemque eius ponet cum hypocritis. Illic erit fletus, et
                        stridor dentium. </p>
                </div>
            </div>
            <div n="25" type="chapter">
                <div n="1" type="verse">
                    <p>Tunc simile erit regnum caelorum decem virginibus: quae accipientes lampades
                        suas exierunt obviam sponso, et sponsae. </p>
                </div>
                <div n="2" type="verse">
                    <p>Quinque autem ex eis erant fatuae, et quinque prudentes: </p>
                </div>
                <div n="3" type="verse">
                    <p>sed quinque fatuae, acceptis lampadibus, non sumpserunt oleum secum: </p>
                </div>
                <div n="4" type="verse">
                    <p>prudentes vero acceperunt oleum in vasis suis cum lampadibus. </p>
                </div>
                <div n="5" type="verse">
                    <p>Moram autem faciente sponso, dormitaverunt omnes et dormierunt. </p>
                </div>
                <div n="6" type="verse">
                    <p>Media autem nocte clamor factus est: Ecce sponsus venit, exite obviam ei.
                    </p>
                </div>
                <div n="7" type="verse">
                    <p>Tunc surrexerunt omnes virgines illae, et ornaverunt lampades suas. </p>
                </div>
                <div n="8" type="verse">
                    <p>Fatuae autem sapientibus dixerunt: Date nobis de oleo vestro: quia lampades
                        nostrae extinguuntur. </p>
                </div>
                <div n="9" type="verse">
                    <p>Responderunt prudentes, dicentes: Ne forte non sufficiat nobis, et vobis, ite
                        potius ad vendentes, et emite vobis. </p>
                </div>
                <div n="10" type="verse">
                    <p>Dum autem irent emere, venit sponsus: et quae paratae erant, intraverunt cum
                        eo ad nuptias, et clausa est ianua. </p>
                </div>
                <div n="11" type="verse">
                    <p>Novissime vero veniunt et reliquae virgines, dicentes: Domine, Domine, aperi
                        nobis. </p>
                </div>
                <div n="12" type="verse">
                    <p>At ille respondens, ait: Amen dico vobis, nescio vos. </p>
                </div>
                <div n="13" type="verse">
                    <p>Vigilate itaque, quia nescitis diem, neque horam. </p>
                </div>
                <div n="14" type="verse">
                    <p>Sicut enim homo peregre proficiscens, vocavit servos suos, et tradidit illis
                        bona sua. </p>
                </div>
                <div n="15" type="verse">
                    <p>Et uni dedit quinque talenta, alii autem duo, alii vero unum, unicuique
                        secundum propriam virtutem, et profectus est statim. </p>
                </div>
                <div n="16" type="verse">
                    <p>Abiit autem qui quinque talenta acceperat, et operatus est in eis, et
                        lucratus est alia quinque. </p>
                </div>
                <div n="17" type="verse">
                    <p>Similiter et qui duo acceperat, lucratus est alia duo. </p>
                </div>
                <div n="18" type="verse">
                    <p>Qui autem unum acceperat, abiens fodit in terram, et abscondit pecuniam
                        domini sui. </p>
                </div>
                <div n="19" type="verse">
                    <p>Post multum vero temporis venit dominus servorum illorum, et posuit rationem
                        cum eis. </p>
                </div>
                <div n="20" type="verse">
                    <p>Et accedens qui quinque talenta acceperat, obtulit alia quinque talenta,
                        dicens: Domine, quinque talenta tradidisti mihi, ecce alia quinque
                        superlucratus sum. </p>
                </div>
                <div n="21" type="verse">
                    <p>Ait illi dominus eius: Euge serve bone, et fidelis, quia super pauca fuisti
                        fidelis, super multa te constituam, intra in gaudium domini tui. </p>
                </div>
                <div n="22" type="verse">
                    <p>Accessit autem et qui duo talenta acceperat, et ait: Domine, duo talenta
                        tradidisti mihi, ecce alia duo lucratus sum. </p>
                </div>
                <div n="23" type="verse">
                    <p>Ait illi dominus eius: Euge serve bone, et fidelis, quia super pauca fuisti
                        fidelis, super multa te constituam, intra in gaudium domini tui. </p>
                </div>
                <div n="24" type="verse">
                    <p>Accedens autem et qui unum talentum acceperat, ait: Domine, scio quia homo
                        durus es, metis ubi non seminasti, et congregas ubi non sparsisti: </p>
                </div>
                <div n="25" type="verse">
                    <p>et timens abii, et abscondi talentum tuum in terra: ecce habes quod tuum est.
                    </p>
                </div>
                <div n="26" type="verse">
                    <p>Respondens autem dominus eius, dixit ei: Serve male, et piger, sciebas quia
                        meto ubi non semino, et congrego ubi non sparsi: </p>
                </div>
                <div n="27" type="verse">
                    <p>oportuit ergo te committere pecuniam meam numulariis, et veniens ego
                        recepissem utique quod meum est cum usura. </p>
                </div>
                <div n="28" type="verse">
                    <p>Tollite itaque ab eo talentum, et date ei, qui habet decem talenta. </p>
                </div>
                <div n="29" type="verse">
                    <p>Omni enim habenti dabitur, et abundabit: ei autem, qui non habet, et quod
                        videtur habere, auferetur ab eo. </p>
                </div>
                <div n="30" type="verse">
                    <p>Et inutilem servum eiicite in tenebras exteriores: illic erit fletus, et
                        stridor dentium. </p>
                </div>
                <div n="31" type="verse">
                    <p>Cum autem venerit Filius hominis in maiestate sua, et omnes angeli cum eo,
                        tunc sedebit super sedem maiestatis suae: </p>
                </div>
                <div n="32" type="verse">
                    <p>et congregabuntur ante eum omnes gentes, et separabit eos ab invicem, sicut
                        pastor segregat oves ab hoedis: </p>
                </div>
                <div n="33" type="verse">
                    <p>et statuet oves quidem a dextris suis, hoedos autem a sinistris. </p>
                </div>
                <div n="34" type="verse">
                    <p>Tunc dicet Rex his, qui a dextris eius erunt: Venite benedicti Patris mei,
                        possidete paratum vobis regnum a constitutione mundi. </p>
                </div>
                <div n="35" type="verse">
                    <p>Esurivi enim, et dedistis mihi manducare: sitivi, et dedistis mihi bibere:
                        hospes eram, et collegistis me: </p>
                </div>
                <div n="36" type="verse">
                    <p>nudus, et cooperuistis me: infirmus, et visitastis me: in carcere eram, et
                        venistis ad me. </p>
                </div>
                <div n="37" type="verse">
                    <p>Tunc respondebunt ei iusti, dicentes: Domine, quando te vidimus esurientem,
                        et pavimus te: sitientem, et dedimus tibi potum? </p>
                </div>
                <div n="38" type="verse">
                    <p>quando autem te vidimus hospitem, et collegimus te: aut nudum, et cooperuimus
                        te? </p>
                </div>
                <div n="39" type="verse">
                    <p>aut quando te vidimus infirmum: aut in carcere, et venimus ad te? </p>
                </div>
                <div n="40" type="verse">
                    <p>Et respondens Rex, dicet illis: Amen dico vobis, quamdiu fecistis uni ex his
                        fratribus meis minimis, mihi fecistis. </p>
                </div>
                <div n="41" type="verse">
                    <p>Tunc dicet et his, qui a sinistris erunt: Discedite a me maledicti in ignem
                        aeternum, qui paratus est diabolo, et angelis eius. </p>
                </div>
                <div n="42" type="verse">
                    <p>Esurivi enim, et non dedistis mihi manducare: sitivi, et non desistis mihi
                        potum: </p>
                </div>
                <div n="43" type="verse">
                    <p>hospes eram, et non collegistis me: nudus, et non cooperuistis me: infirmus,
                        et in carcere, et non visitastis me. </p>
                </div>
                <div n="44" type="verse">
                    <p>Tunc respondebunt ei et ipsi, dicentes: Domine, quando te vidimus esurientem,
                        aut sitientem, aut hospitem, aut nudum, aut infirmum, aut in carcere, et non
                        ministravimus tibi? </p>
                </div>
                <div n="45" type="verse">
                    <p>Tunc respondebit illis dicens: Amen dico vobis: Quamdiu non fecistis uni de
                        minoribus his, nec mihi fecistis. </p>
                </div>
                <div n="46" type="verse">
                    <p>Et ibunt hi in supplicium aeternum: iusti autem in vitam aeternam. </p>
                </div>
            </div>
            <div n="26" type="chapter">
                <div n="1" type="verse">
                    <p>Et factum est: cum consummasset Iesus sermones hos omnes, dixit discipulis
                        suis: </p>
                </div>
                <div n="2" type="verse">
                    <p>Scitis quia post biduum Pascha fiet, et Filius hominis tradetur ut
                        crucifigatur. </p>
                </div>
                <div n="3" type="verse">
                    <p>Tunc congregati sunt principes sacerdotum, et seniores populi in atrium
                        principis sacerdotum, qui dicebatur Caiphas: </p>
                </div>
                <div n="4" type="verse">
                    <p>et consilium fecerunt ut Iesum dolo tenerent, et occiderent. </p>
                </div>
                <div n="5" type="verse">
                    <p>Dicebant autem: Non in die festo, ne forte tumultus fieret in populo. </p>
                </div>
                <div n="6" type="verse">
                    <p>Cum autem Iesus esset in Bethania in domo Simonis leprosi, </p>
                </div>
                <div n="7" type="verse">
                    <p>accessit ad eum mulier habens alabastrum unguenti pretiosi, et effudit super
                        caput ipsius recumbentis. </p>
                </div>
                <div n="8" type="verse">
                    <p>Videntes autem discipuli, indignati sunt dicentes: Ut quid perditio haec?
                    </p>
                </div>
                <div n="9" type="verse">
                    <p>potuit enim istud venundari multo, et dari pauperibus. </p>
                </div>
                <div n="10" type="verse">
                    <p>Sciens autem Iesus, ait illis: Quid molesti estis huic mulieri? Opus enim
                        bonum operata est in me. </p>
                </div>
                <div n="11" type="verse">
                    <p>Nam semper pauperes habetis vobiscum: me autem non semper habetis. </p>
                </div>
                <div n="12" type="verse">
                    <p>Mittens enim haec unguentum hoc in corpus meum: ad sepeliendum me fecit. </p>
                </div>
                <div n="13" type="verse">
                    <p>Amen dico vobis, ubicumque praedicatum fuerit hoc Evangelium in toto mundo,
                        dicetur et quod haec fecit in memoriam eius. </p>
                </div>
                <div n="14" type="verse">
                    <p>Tunc abiit unus de duodecim, qui dicebatur Iudas Iscariotes, ad principes
                        sacerdotum: </p>
                </div>
                <div n="15" type="verse">
                    <p>et ait illis: Quid vultis mihi dare, et ego vobis eum tradam? At illi
                        constituerunt ei triginta argenteos. </p>
                </div>
                <div n="16" type="verse">
                    <p>Et exinde quaerebat opportunitatem ut eum traderet. </p>
                </div>
                <div n="17" type="verse">
                    <p>Prima autem die Azymorum accesserunt discipuli ad Iesum, dicentes: Ubi vis
                        paremus tibi comedere Pascha? </p>
                </div>
                <div n="18" type="verse">
                    <p>At Iesus dixit: Ite in civitatem ad quemdam, et dicite ei: Magister dicit:
                        Tempus meum prope est, apud te facio Pascha cum discipulis meis. </p>
                </div>
                <div n="19" type="verse">
                    <p>Et fecerunt discipuli sicut constituit illis Iesus, et paraverunt Pascha.
                    </p>
                </div>
                <div n="20" type="verse">
                    <p>Vespere autem facto, discumbebat cum duodecim discipulis suis. </p>
                </div>
                <div n="21" type="verse">
                    <p>Et edentibus illis, dixit: Amen dico vobis, quia unus vestrum me traditurus
                        est. </p>
                </div>
                <div n="22" type="verse">
                    <p>Et contristati valde, coeperunt singuli dicere: Numquid ego sum Domine? </p>
                </div>
                <div n="23" type="verse">
                    <p>At ipse respondens, ait: Qui intingit mecum manum in paropside, hic me
                        tradet. </p>
                </div>
                <div n="24" type="verse">
                    <p>Filius quidem hominis vadit, sicut scriptum est de illo: vae autem homini
                        illi, per quem Filius hominis tradetur: bonum erat ei, si natus non fuisset
                        homo ille. </p>
                </div>
                <div n="25" type="verse">
                    <p>Respondens autem Iudas, qui tradidit eum, dixit: Numquid ego sum Rabbi? Ait
                        illi: Tu dixisti. </p>
                </div>
                <div n="26" type="verse">
                    <p>Coenantibus autem eis, accepit Iesus panem, et benedixit, ac fregit, deditque
                        discipulis suis, et ait: Accipite, et comedite: hoc est corpus meum. </p>
                </div>
                <div n="27" type="verse">
                    <p>Et accipiens calicem gratias egit: et dedit illis, dicens: Bibite ex hoc
                        omnes. </p>
                </div>
                <div n="28" type="verse">
                    <p>Hic est enim sanguis meus Novi Testamenti, qui pro multis effundetur in
                        remissionem peccatorum. </p>
                </div>
                <div n="29" type="verse">
                    <p>Dico autem vobis: non bibam amodo de hoc genimine vitis usque in diem illum,
                        cum illud bibam vobiscum novum in regno Patris mei. </p>
                </div>
                <div n="30" type="verse">
                    <p>Et hymno dicto, exierunt in Montem Oliveti. </p>
                </div>
                <div n="31" type="verse">
                    <p>Tunc dicit illis Iesus: Omnes vos scandalum patiemini in me, in ista nocte.
                        Scriptum est enim: Percutiam pastorem, et dispergentur oves gregis. </p>
                </div>
                <div n="32" type="verse">
                    <p>Postquam autem resurrexero, praecedam vos in Galilaeam. </p>
                </div>
                <div n="33" type="verse">
                    <p>Respondens autem Petrus, ait illi: Et si omnes scandalizati fuerint in te,
                        ego numquam scandalizabor. </p>
                </div>
                <div n="34" type="verse">
                    <p>Ait illi Iesus: Amen dico tibi, quia in hac nocte, antequam gallus cantet,
                        ter me negabis. </p>
                </div>
                <div n="35" type="verse">
                    <p>Ait illi Petrus: Etiamsi oportuerit me mori tecum, non te negabo. Similiter
                        et omnes discipuli dixerunt. </p>
                </div>
                <div n="36" type="verse">
                    <p>Tunc venit Iesus cum illis in villam, quae dicitur Gethsemani, et dixit
                        discipulis suis: Sedete hic donec vadam illuc, et orem. </p>
                </div>
                <div n="37" type="verse">
                    <p>Et assumpto Petro, et duobus filiis Zebedaei, coepit contristari et moestus
                        esse. </p>
                </div>
                <div n="38" type="verse">
                    <p>Tunc ait illis: Tristis est anima mea usque ad mortem: sustinete hic, et
                        vigilate mecum. </p>
                </div>
                <div n="39" type="verse">
                    <p>Et progressus pusillum, procidit in faciem suam, orans, et dicens: Pater mi,
                        si possibile est, transeat a me calix iste. Verumtamen non sicut ego volo,
                        sed sicut tu. </p>
                </div>
                <div n="40" type="verse">
                    <p>Et venit ad discipulos suos, et invenit eos dormientes, et dicit Petro: Sic
                        non potuistis una hora vigilare mecum? </p>
                </div>
                <div n="41" type="verse">
                    <p>Vigilate, et orate ut non intretis in tentationem. Spiritus quidem promptus
                        est, caro autem infirma. </p>
                </div>
                <div n="42" type="verse">
                    <p>Iterum secundo abiit, et oravit, dicens: Pater mi, si non potest hic calix
                        transire nisi bibam illum, fiat voluntas tua. </p>
                </div>
                <div n="43" type="verse">
                    <p>Et venit iterum, et invenit eos dormientes: erant enim oculi eorum gravati.
                    </p>
                </div>
                <div n="44" type="verse">
                    <p>Et relictis illis, iterum abiit, et oravit tertio, eumdem sermonem dicens.
                    </p>
                </div>
                <div n="45" type="verse">
                    <p>Tunc venit ad discipulos suos, et dicit illis: Dormite iam, et requiescite:
                        ecce appropinquavit hora, et Filius hominis tradetur in manus peccatorum.
                    </p>
                </div>
                <div n="46" type="verse">
                    <p>Surgite eamus: ecce appropinquavit qui me tradet. </p>
                </div>
                <div n="47" type="verse">
                    <p>Adhuc eo loquente, ecce Iudas unus de duodecim venit, et cum eo turba multa
                        cum gladiis, et fustibus, missi a principibus sacerdotum, et senioribus
                        populi. </p>
                </div>
                <div n="48" type="verse">
                    <p>Qui autem tradidit eum, dedit illis signum, dicens: Quemcumque osculatus
                        fuero, ipse est, tenete eum. </p>
                </div>
                <div n="49" type="verse">
                    <p>Et confestim accedens ad Iesum, dixit: Ave Rabbi. Et osculatus est eum. </p>
                </div>
                <div n="50" type="verse">
                    <p>Dixitque illi Iesus: Amice, ad quid venisti? Tunc accesserunt, et manus
                        iniecerunt in Iesum, et tenuerunt eum. </p>
                </div>
                <div n="51" type="verse">
                    <p>Et ecce unus ex his, qui erant cum Iesu, extendens manum, exemit gladium
                        suum, et percutiens servum principis sacerdotum amputavit auriculam eius.
                    </p>
                </div>
                <div n="52" type="verse">
                    <p>Tunc ait illi Iesus: Converte gladium tuum in locum suum. Omnes enim, qui
                        acceperint gladium, gladio peribunt. </p>
                </div>
                <div n="53" type="verse">
                    <p>An putas, quia non possum rogare Patrem meum, et exhibebit mihi modo plusquam
                        duodecim legiones angelorum? </p>
                </div>
                <div n="54" type="verse">
                    <p>Quomodo ergo implebuntur Scripturae, quia sic oportet fieri? </p>
                </div>
                <div n="55" type="verse">
                    <p>In illa hora dixit Iesus turbis: Tamquam ad latronem existis cum gladiis, et
                        fustibus comprehendere me: quotidie apud vos sedebam docens in templo, et
                        non me tenuistis. </p>
                </div>
                <div n="56" type="verse">
                    <p>Hoc autem totum factum est, ut adimplerentur Scripturae prophetarum. Tunc
                        discipuli omnes, relicto eo, fugerunt. </p>
                </div>
                <div n="57" type="verse">
                    <p>At illi tenentes Iesum, duxerunt ad Caipham principem sacerdotum, ubi Scribae
                        et seniores convenerant. </p>
                </div>
                <div n="58" type="verse">
                    <p>Petrus autem sequebatur eum a longe, usque in atrium principis sacerdotum. Et
                        ingressus intro, sedebat cum ministris, ut videret finem. </p>
                </div>
                <div n="59" type="verse">
                    <p>Principes autem sacerdotum, et omne concilium quaerebant falsum testimonium
                        contra Iesum, ut eum morti traderent: </p>
                </div>
                <div n="60" type="verse">
                    <p>et non invenerunt, cum multi falsi testes accessissent. Novissime autem
                        venerunt duo falsi testes, </p>
                </div>
                <div n="61" type="verse">
                    <p>et dixerunt: Hic dixit: Possum destruere templum Dei, et post triduum
                        reaedificare illud. </p>
                </div>
                <div n="62" type="verse">
                    <p>Et surgens princeps sacerdotum, ait illi: Nihil respondes ad ea, quae isti
                        adversum te testificantur? </p>
                </div>
                <div n="63" type="verse">
                    <p>Iesus autem tacebat. Et princeps sacerdotum ait illi: Adiuro te per Deum
                        vivum, ut dicas nobis si tu es Christus Filius Dei. </p>
                </div>
                <div n="64" type="verse">
                    <p>Dicit illi Iesus: Tu dixisti. Verumtamen dico vobis, amodo videbitis Filium
                        hominis sedentem a dextris virtutis Dei, et venientem in nubibus caeli. </p>
                </div>
                <div n="65" type="verse">
                    <p>Tunc princeps sacerdotum scidit vestimenta sua, dicens: Blasphemavit: quid
                        adhuc egemus testibus? Ecce nunc audistis blasphemiam: </p>
                </div>
                <div n="66" type="verse">
                    <p>Quid vobis videtur? At illi respondentes dixerunt: Reus est mortis. </p>
                </div>
                <div n="67" type="verse">
                    <p>Tunc expuerunt in faciem eius, et colaphis eum ceciderunt, alii autem palmas
                        in faciem eius dederunt, </p>
                </div>
                <div n="68" type="verse">
                    <p>dicentes: Prophetiza nobis Christe, quis est qui te percussit? </p>
                </div>
                <div n="69" type="verse">
                    <p>Petrus vero sedebat foris in atrio: et accessit ad eum una ancilla, dicens:
                        Et tu cum Iesu Galilaeo eras. </p>
                </div>
                <div n="70" type="verse">
                    <p>At ille negavit coram omnibus, dicens: Nescio quid dicis. </p>
                </div>
                <div n="71" type="verse">
                    <p>Exeunte autem illo ianuam, vidit eum alia ancilla, et ait his, qui erant ibi:
                        Et hic erat cum Iesu Nazareno. </p>
                </div>
                <div n="72" type="verse">
                    <p>Et iterum negavit cum iuramento: Quia non novi hominem. </p>
                </div>
                <div n="73" type="verse">
                    <p>Et post pusillum accesserunt qui stabant, et dixerunt Petro: Vere et tu ex
                        illis es: nam et loquela tua manifestum te facit. </p>
                </div>
                <div n="74" type="verse">
                    <p>Tunc coepit detestari, et iurare quia non novisset hominem. Et continuo
                        gallus cantavit. </p>
                </div>
                <div n="75" type="verse">
                    <p>Et recordatus est Petrus verbi Iesu, quod dixerat: Prius quam gallus cantet,
                        ter me negabis. Et egressus foras, flevit amare. </p>
                </div>
            </div>
            <div n="27" type="chapter">
                <div n="1" type="verse">
                    <p>Mane autem facto, consilium inierunt omnes principes sacerdotum, et seniores
                        populi adversus Iesum, ut eum morti traderent. </p>
                </div>
                <div n="2" type="verse">
                    <p>Et vinctum adduxerunt eum, et tradiderunt Pontio Pilato praesidi. </p>
                </div>
                <div n="3" type="verse">
                    <p>Tunc videns Iudas, qui eum tradidit, quod damnatus esset; poenitentia ductus,
                        retulit triginta argenteos principibus sacerdotum, et senioribus, </p>
                </div>
                <div n="4" type="verse">
                    <p>dicens: Peccavi, tradens sanguinem iustum. At illi dixerunt: Quid ad nos? tu
                        videris. </p>
                </div>
                <div n="5" type="verse">
                    <p>Et proiectis argenteis in templo, recessit: et abiens laqueo se suspendit.
                    </p>
                </div>
                <div n="6" type="verse">
                    <p>Principes autem sacerdotum, acceptis argenteis, dixerunt: Non licet eos
                        mittere in corbonam: quia pretium sanguinis est. </p>
                </div>
                <div n="7" type="verse">
                    <p>Consilio autem inito, emerunt ex illis agrum figuli, in sepulturam
                        peregrinorum. </p>
                </div>
                <div n="8" type="verse">
                    <p>Propter hoc vocatus est ager ille, Haceldama, hoc est, ager sanguinis, usque
                        in hodiernum diem. </p>
                </div>
                <div n="9" type="verse">
                    <p>Tunc impletum est quod dictum est per Ieremiam prophetam, dicentem: Et
                        acceperunt triginta argenteos pretium appretiati, quem appretiaverunt a
                        filiis Israel: </p>
                </div>
                <div n="10" type="verse">
                    <p>et dederunt eos in agrum figuli, sicut constituit mihi Dominus. </p>
                </div>
                <div n="11" type="verse">
                    <p>Iesus autem stetit ante praesidem, et interrogavit eum praeses, dicens: Tu es
                        rex Iudaeorum? Dicit illi Iesus: Tu dicis. </p>
                </div>
                <div n="12" type="verse">
                    <p>Et cum accusaretur a principibus sacerdotum, et senioribus, nihil respondit.
                    </p>
                </div>
                <div n="13" type="verse">
                    <p>Tunc dicit illi Pilatus: Non audis quanta adversum te dicunt testimonia? </p>
                </div>
                <div n="14" type="verse">
                    <p>Et non respondit ei ad ullum verbum, ita ut miraretur praeses vehementer.
                    </p>
                </div>
                <div n="15" type="verse">
                    <p>Per diem autem sollemnem consueverat praeses populi dimittere unum vinctum,
                        quem voluissent. </p>
                </div>
                <div n="16" type="verse">
                    <p>Habebat autem tunc vinctum insignem, qui dicebatur Barrabas. </p>
                </div>
                <div n="17" type="verse">
                    <p>Congregatis ergo illis dixit Pilatus: Quem vultis dimittam vobis: Barabbam,
                        an Iesum, qui dicitur Christus? </p>
                </div>
                <div n="18" type="verse">
                    <p>Sciebat enim quod per invidiam tradidissent eum. </p>
                </div>
                <div n="19" type="verse">
                    <p>Sedente autem illo pro tribunali, misit ad eum uxor eius, dicens: Nihil tibi,
                        et iusto illi. Multa enim passa sum hodie per visum propter eum. </p>
                </div>
                <div n="20" type="verse">
                    <p>Principes autem sacerdotum, et seniores persuaserunt populis ut peterent
                        Barabbam, Iesum vero perderent. </p>
                </div>
                <div n="21" type="verse">
                    <p>Respondens autem praeses, ait illis: Quem vultis vobis de duobus dimitti? At
                        illi dixerunt: Barabbam. </p>
                </div>
                <div n="22" type="verse">
                    <p>Dicit illis Pilatus: Quid igitur faciam de Iesu, qui dicitur Christus? Dicunt
                        omnes: Crucifigatur. </p>
                </div>
                <div n="23" type="verse">
                    <p>Ait illis praeses: Quid enim mali fecit? At illi magis clamabant dicentes:
                        Crucifigatur. </p>
                </div>
                <div n="24" type="verse">
                    <p>Videns autem Pilatus quia nihil proficeret, sed magis tumultus fieret:
                        accepta aqua, lavit manus coram populo, dicens: Innocens ego sum a sanguine
                        iusti huius: vos videritis. </p>
                </div>
                <div n="25" type="verse">
                    <p>Et respondens universus populus, dixit: Sanguis eius super nos, et super
                        filios nostros. </p>
                </div>
                <div n="26" type="verse">
                    <p>Tunc dimisit illis Barabbam: Iesum autem flagellatum tradidit eis ut
                        crucifigeretur. </p>
                </div>
                <div n="27" type="verse">
                    <p>Tunc milites praesidis suscipientes Iesum in praetorium, congregaverunt ad
                        eum universam cohortem: </p>
                </div>
                <div n="28" type="verse">
                    <p>et exuentes eum, chlamydem coccineam circumdederunt ei, </p>
                </div>
                <div n="29" type="verse">
                    <p>et plectentes coronam de spinis, posuerunt super caput eius, et arundinem in
                        dextera eius. Et genu flexo ante eum, illudebant ei, dicentes: Ave Rex
                        Iudaeorum. </p>
                </div>
                <div n="30" type="verse">
                    <p>Et expuentes in eum, acceperunt arundinem, et percutiebant caput eius. </p>
                </div>
                <div n="31" type="verse">
                    <p>Et postquam illuserunt ei, exuerunt eum chlamyde, et induerunt eum
                        vestimentis eius, et duxerunt eum ut crucifigerent. </p>
                </div>
                <div n="32" type="verse">
                    <p>Exeuntes autem invenerunt hominem Cyrenaeum, nomine Simonem: hunc
                        angariaverunt ut tolleret crucem eius. </p>
                </div>
                <div n="33" type="verse">
                    <p>Et venerunt in locum, qui dicitur Golgotha, quod est Calvariae locus. </p>
                </div>
                <div n="34" type="verse">
                    <p>Et dederunt ei vinum bibere cum felle mistum. Et cum gustasset, noluit
                        bibere. </p>
                </div>
                <div n="35" type="verse">
                    <p>Postquam autem crucifixerunt eum, diviserunt vestimenta eius, sortem
                        mittentes: ut impleretur quod dictum est per prophetam dicentem: Diviserunt
                        sibi vestimenta mea, et super vestem meam miserunt sortem. </p>
                </div>
                <div n="36" type="verse">
                    <p>Et sedentes servabant eum. </p>
                </div>
                <div n="37" type="verse">
                    <p>Et imposuerunt super caput eius causam ipsius scriptam: HIC EST IESUS REX
                        IUDaeORUM. </p>
                </div>
                <div n="38" type="verse">
                    <p>Tunc crucifixi sunt cum eo duo latrones: unus a dextris, et unus a sinistris.
                    </p>
                </div>
                <div n="39" type="verse">
                    <p>Praetereuntes autem blasphemabant eum moventes capita sua, </p>
                </div>
                <div n="40" type="verse">
                    <p>et dicentes: Vah qui destruis templum Dei, et in triduo illud reaedificas:
                        salva temetipsum: si Filius Dei es, descende de cruce. </p>
                </div>
                <div n="41" type="verse">
                    <p>Similiter et principes sacerdotum illudentes cum Scribis, et senioribus
                        dicebant: </p>
                </div>
                <div n="42" type="verse">
                    <p>Alios salvos fecit, seipsum non potest salvum facere: si Rex Israel est,
                        descendat nunc de cruce, et credimus ei: </p>
                </div>
                <div n="43" type="verse">
                    <p>confidit in Deo: liberet nunc, si vult eum: dixit enim: Quia Filius Dei sum.
                    </p>
                </div>
                <div n="44" type="verse">
                    <p>Idipsum autem et latrones, qui crucifixi erant cum eo, improperabant ei. </p>
                </div>
                <div n="45" type="verse">
                    <p>A sexta autem hora tenebrae factae sunt super universam terram usque ad horam
                        nonam. </p>
                </div>
                <div n="46" type="verse">
                    <p>Et circa horam nonam clamavit Iesus voce magna, dicens: Eli, Eli, lamma
                        sabacthani? hoc est: Deus meus, Deus meus ut quid dereliquisti me? </p>
                </div>
                <div n="47" type="verse">
                    <p>Quidam autem illic stantes, et audientes, dicebant: Eliam vocat iste. </p>
                </div>
                <div n="48" type="verse">
                    <p>Et continuo currens unus ex eis acceptam spongiam implevit aceto, et imposuit
                        arundini, et dabat ei bibere. </p>
                </div>
                <div n="49" type="verse">
                    <p>Ceteri vero dicebant: Sine videamus an veniat Elias liberans eum. </p>
                </div>
                <div n="50" type="verse">
                    <p>Iesus autem iterum clamans voce magna, emisit spiritum. </p>
                </div>
                <div n="51" type="verse">
                    <p>Et ecce velum templi scissum est in duas partes a summo usque deorsum. Et
                        terra mota est, et petrae scissae sunt, </p>
                </div>
                <div n="52" type="verse">
                    <p>et monumenta aperta sunt: et multa corpora sanctorum, qui dormierant,
                        surrexerunt. </p>
                </div>
                <div n="53" type="verse">
                    <p>Et exeuntes de monumentis post resurrectionem eius, venerunt in sanctam
                        civitatem, et apparuerunt multis. </p>
                </div>
                <div n="54" type="verse">
                    <p>Centurio autem, et qui cum eo erant, custodientes Iesum, viso terraemotu et
                        his, quae fiebant, timuerunt valde, dicentes: Vere Filius Dei erat iste.
                    </p>
                </div>
                <div n="55" type="verse">
                    <p>Erant autem ibi mulieres multae a longe, quae secutae erant Iesum a Galilaea,
                        ministrantes ei: </p>
                </div>
                <div n="56" type="verse">
                    <p>inter quas erat Maria Magdalene, et Maria Iacobi, et Ioseph mater, et mater
                        filiorum Zebedaei. </p>
                </div>
                <div n="57" type="verse">
                    <p>Cum autem sero factum esset, venit quidam homo dives ab Arimathaea, nomine
                        Ioseph, qui et ipse discipulus erat Iesu. </p>
                </div>
                <div n="58" type="verse">
                    <p>Hic accessit ad Pilatum, et petiit corpus Iesu. Tunc Pilatus iussit reddi
                        corpus. </p>
                </div>
                <div n="59" type="verse">
                    <p>Et accepto corpore, Ioseph involvit illud in sindone munda. </p>
                </div>
                <div n="60" type="verse">
                    <p>Et posuit illud in monumento suo novo, quod exciderat in petra. Et advolvit
                        saxum magnum ad ostium monumenti, et abiit. </p>
                </div>
                <div n="61" type="verse">
                    <p>Erant autem ibi Maria Magdalene, et altera Maria, sedentes contra sepulchrum.
                    </p>
                </div>
                <div n="62" type="verse">
                    <p>Altera autem die, quae est post Parasceven, convenerunt principes sacerdotum
                        et Pharisaei ad Pilatum, </p>
                </div>
                <div n="63" type="verse">
                    <p>dicentes: Domine, recordati sumus, quia seductor ille dixit adhuc vivens:
                        Post tres dies resurgam. </p>
                </div>
                <div n="64" type="verse">
                    <p>Iube ergo custodiri sepulchrum usque in diem tertium: ne forte veniant
                        discipuli eius, et furentur eum, et dicant plebi: Surrexit a mortuis: et
                        erit novissimus error peior priore. </p>
                </div>
                <div n="65" type="verse">
                    <p>Ait illis Pilatus: Habetis custodiam, ite, custodite sicut scitis. </p>
                </div>
                <div n="66" type="verse">
                    <p>Illi autem abeuntes, munierunt sepulchrum, signantes lapidem, cum custodibus.
                    </p>
                </div>
            </div>
            <div n="28" type="chapter">
                <div n="1" type="verse">
                    <p>Vespere autem Sabbati, quae lucescit in prima Sabbati, venit Maria Magdalene,
                        et altera Maria videre sepulchrum. </p>
                </div>
                <div n="2" type="verse">
                    <p>Et ecce terraemotus factus est magnus. Angelus enim Domini descendit de
                        caelo: et accedens revolvit lapidem, et sedebat super eum: </p>
                </div>
                <div n="3" type="verse">
                    <p>erat autem aspectus eius sicut fulgur: et vestimentum eius sicut nix. </p>
                </div>
                <div n="4" type="verse">
                    <p>Prae timore autem eius exterriti sunt custodes, et facti sunt velut mortui.
                    </p>
                </div>
                <div n="5" type="verse">
                    <p>Respondens autem Angelus dixit mulieribus: Nolite timere vos: scio enim, quod
                        Iesum, qui crucifixus est, quaeritis. </p>
                </div>
                <div n="6" type="verse">
                    <p>non est hic: surrexit enim, sicut dixit. Venite, et videte locum, ubi positus
                        erat Dominus. </p>
                </div>
                <div n="7" type="verse">
                    <p>Et cito euntes, dicite discipulis eius quia surrexit: et ecce praecedit vos
                        in Galilaeam: ibi eum videbitis. Ecce praedixi vobis. </p>
                </div>
                <div n="8" type="verse">
                    <p>Et exierunt cito de monumento cum timore, et gaudio magno, currentes nunciare
                        discipulis eius. </p>
                </div>
                <div n="9" type="verse">
                    <p>Et ecce Iesus occurrit illis, dicens: Avete. Illae autem accesserunt, et
                        tenuerunt pedes eius, et adoraverunt eum. </p>
                </div>
                <div n="10" type="verse">
                    <p>Tunc ait illis Iesus: Nolite timere. Ite, nunciare fratribus meis ut eant in
                        Galilaeam; ibi me videbunt. </p>
                </div>
                <div n="11" type="verse">
                    <p>Quae cum abiissent, ecce quidam de custodibus venerunt in civitatem, et
                        nunciaverunt principibus sacerdotum omnia, quae facta fuerant. </p>
                </div>
                <div n="12" type="verse">
                    <p>Et congregati cum senioribus consilio accepto, pecuniam copiosam dederunt
                        militibus, </p>
                </div>
                <div n="13" type="verse">
                    <p>dicentes: Dicite quia discipuli eius nocte venerunt, et furati sunt eum,
                        nobis dormientibus. </p>
                </div>
                <div n="14" type="verse">
                    <p>Et si hoc auditum fuerit a praeside, nos suadebimus ei, et securos vos
                        faciemus. </p>
                </div>
                <div n="15" type="verse">
                    <p>At illi accepta pecunia, fecerunt sicut erant edocti. Et divulgatum est
                        verbum istud apud Iudaeos, usque in hodiernum diem. </p>
                </div>
                <div n="16" type="verse">
                    <p>Undecim autem discipuli abierunt in Galilaeam in montem, ubi consituerat
                        illis Iesus. </p>
                </div>
                <div n="17" type="verse">
                    <p>Et videntes eum adoraverunt: quidam autem dubitaverunt. </p>
                </div>
                <div n="18" type="verse">
                    <p>Et accedens Iesus locutus est eis, dicens: Data est mihi omnis potestas in
                        caelo, et in terra. </p>
                </div>
                <div n="19" type="verse">
                    <p>Euntes ergo docete omnes gentes: baptizantes eos in nomine Patris, et Filii,
                        et Spiritus Sancti: </p>
                </div>
                <div n="20" type="verse">
                    <p>docentes eos servare omnia quaecumque mandavi vobis: et ecce ego vobiscum sum
                        omnibus diebus, usque ad consummationem saeculi. </p>
                </div>
            </div>
        </body>
    </text>
</TEI>
