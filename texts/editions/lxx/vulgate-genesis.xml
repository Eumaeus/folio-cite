<?oxygen RNGSchema="http://www.tei-c.org/release/xml/tei/custom/schema/relaxng/tei_all.rng" type="xml"?>
<?xml-stylesheet type="text/xsl" href="chs-gp.xsl"?>
<TEI xmlns="http://www.tei-c.org/ns/1.0" xmlns:tei="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Biblia Sacra, Vulgata Editionis, Genesis</title>
                <editor xml:id="cwb">Christopher Blackwell</editor>
            </titleStmt>
            <editionStmt>
                <edition>An XML Edition based on the public domain text</edition>
                <respStmt>
                    <name>Christopher Blackwell</name>
                    <resp>ed.</resp>
                </respStmt>
            </editionStmt>
            <extent>under 1Mb</extent>
            <publicationStmt>
                <publisher> The Center for Hellenic Studies of Harvard University </publisher>
                <authority>
                    <name>Casey Dué and Mary Ebbott, edd.</name>
                </authority>
                <availability>
                    <p>©2010, The Center for Hellenic Studies. This work is made available under the
                        Creative Commons Attribution-Noncommercial-Share Alike 3.0 United States
                        License: http://creativecommons.org/licenses/by-nc-sa/3.0/us/ </p>
                </availability>
            </publicationStmt>
            <sourceDesc>
                <p>File created electronically. </p>
            </sourceDesc>
        </fileDesc>
        <profileDesc>
            <langUsage>
                <language ident="eng">English</language>
                <language ident="lat">Latin</language>
                <language ident="grc">Greek</language>
                <language ident="xgrc">Transliterated Greek</language>
                <language ident="deu">German</language>
                <language ident="fra">French</language>
            </langUsage>
        </profileDesc>
    </teiHeader>
    <text xml:lang="lat">
        <body>
            
           
                <div type="chapter" n="1">
                    <div type="verse" n="1">
                        <p> in principio creavit Deus caelum et terram </p>
                    </div>
                    <div type="verse" n="2">
                        <p> terra autem erat inanis et vacua et tenebrae super
                            faciem abyssi et spiritus Dei ferebatur super aquas
                        </p>
                    </div>
                    <div type="verse" n="3">
                        <p> dixitque Deus fiat lux et facta est lux </p>
                    </div>
                    <div type="verse" n="4">
                        <p> et vidit Deus lucem quod esset bona et divisit lucem
                            ac tenebras </p>
                    </div>
                    <div type="verse" n="5">
                        <p> appellavitque lucem diem et tenebras noctem factumque
                            est vespere et mane dies unus </p>
                    </div>
                    <div type="verse" n="6">
                        <p> dixit quoque Deus fiat firmamentum in medio aquarum
                            et dividat aquas ab aquis </p>
                    </div>
                    <div type="verse" n="7">
                        <p> et fecit Deus firmamentum divisitque aquas quae erant
                            sub firmamento ab his quae erant super firmamentum
                            et factum est ita </p>
                    </div>
                    <div type="verse" n="8">
                        <p> vocavitque Deus firmamentum caelum et factum est
                            vespere et mane dies secundus </p>
                    </div>
                    <div type="verse" n="9">
                        <p> dixit vero Deus congregentur aquae quae sub caelo
                            sunt in locum unum et appareat arida factumque est
                            ita </p>
                    </div>
                    <div type="verse" n="10">
                        <p> et vocavit Deus aridam terram congregationesque
                            aquarum appellavit maria et vidit Deus quod esset
                            bonum </p>
                    </div>
                    <div type="verse" n="11">
                        <p> et ait germinet terra herbam virentem et facientem
                            semen et lignum pomiferum faciens fructum iuxta
                            genus suum cuius semen in semet ipso sit super
                            terram et factum est ita </p>
                    </div>
                    <div type="verse" n="12">
                        <p> et protulit terra herbam virentem et adferentem semen
                            iuxta genus suum lignumque faciens fructum et habens
                            unumquodque sementem secundum speciem suam et vidit
                            Deus quod esset bonum </p>
                    </div>
                    <div type="verse" n="13">
                        <p> factumque est vespere et mane dies tertius </p>
                    </div>
                    <div type="verse" n="14">
                        <p> dixit autem Deus fiant luminaria in firmamento caeli
                            ut dividant diem ac noctem et sint in signa et
                            tempora et dies et annos </p>
                    </div>
                    <div type="verse" n="15">
                        <p> ut luceant in firmamento caeli et inluminent terram
                            et factum est ita </p>
                    </div>
                    <div type="verse" n="16">
                        <p> fecitque Deus duo magna luminaria luminare maius ut
                            praeesset diei et luminare minus ut praeesset nocti
                            et stellas </p>
                    </div>
                    <div type="verse" n="17">
                        <p> et posuit eas in firmamento caeli ut lucerent super
                            terram </p>
                    </div>
                    <div type="verse" n="18">
                        <p> et praeessent diei ac nocti et dividerent lucem ac
                            tenebras et vidit Deus quod esset bonum </p>
                    </div>
                    <div type="verse" n="19">
                        <p> et factum est vespere et mane dies quartus </p>
                    </div>
                    <div type="verse" n="20">
                        <p> dixit etiam Deus producant aquae reptile animae
                            viventis et volatile super terram sub firmamento
                            caeli </p>
                    </div>
                    <div type="verse" n="21">
                        <p> creavitque Deus cete grandia et omnem animam viventem
                            atque motabilem quam produxerant aquae in species
                            suas et omne volatile secundum genus suum et vidit
                            Deus quod esset bonum </p>
                    </div>
                    <div type="verse" n="22">
                        <p> benedixitque eis dicens crescite et multiplicamini et
                            replete aquas maris avesque multiplicentur super
                            terram </p>
                    </div>
                    <div type="verse" n="23">
                        <p> et factum est vespere et mane dies quintus </p>
                    </div>
                    <div type="verse" n="24">
                        <p> dixit quoque Deus producat terra animam viventem in
                            genere suo iumenta et reptilia et bestias terrae
                            secundum species suas factumque est ita </p>
                    </div>
                    <div type="verse" n="25">
                        <p> et fecit Deus bestias terrae iuxta species suas et
                            iumenta et omne reptile terrae in genere suo et
                            vidit Deus quod esset bonum </p>
                    </div>
                    <div type="verse" n="26">
                        <p> et ait faciamus hominem ad imaginem et similitudinem
                            nostram et praesit piscibus maris et volatilibus
                            caeli et bestiis universaeque terrae omnique reptili
                            quod movetur in terra </p>
                    </div>
                    <div type="verse" n="27">
                        <p> et creavit Deus hominem ad imaginem suam ad imaginem
                            Dei creavit illum masculum et feminam creavit eos
                        </p>
                    </div>
                    <div type="verse" n="28">
                        <p> benedixitque illis Deus et ait crescite et
                            multiplicamini et replete terram et subicite eam et
                            dominamini piscibus maris et volatilibus caeli et
                            universis animantibus quae moventur super terram
                        </p>
                    </div>
                    <div type="verse" n="29">
                        <p> dixitque Deus ecce dedi vobis omnem herbam adferentem
                            semen super terram et universa ligna quae habent in
                            semet ipsis sementem generis sui ut sint vobis in
                            escam </p>
                    </div>
                    <div type="verse" n="30">
                        <p> et cunctis animantibus terrae omnique volucri caeli
                            et universis quae moventur in terra et in quibus est
                            anima vivens ut habeant ad vescendum et factum est
                            ita </p>
                    </div>
                    <div type="verse" n="31">
                        <p> viditque Deus cuncta quae fecit et erant valde bona
                            et factum est vespere et mane dies sextus</p>
                    </div>
                </div>
                <div type="chapter" n="2">
                    <div type="verse" n="1">
                        <p> igitur perfecti sunt caeli et terra et omnis ornatus
                            eorum </p>
                    </div>
                    <div type="verse" n="2">
                        <p> conplevitque Deus die septimo opus suum quod fecerat
                            et requievit die septimo ab universo opere quod
                            patrarat </p>
                    </div>
                    <div type="verse" n="3">
                        <p> et benedixit diei septimo et sanctificavit illum quia
                            in ipso cessaverat ab omni opere suo quod creavit
                            Deus ut faceret </p>
                    </div>
                    <div type="verse" n="4">
                        <p> istae generationes caeli et terrae quando creatae
                            sunt in die quo fecit Dominus Deus caelum et terram
                        </p>
                    </div>
                    <div type="verse" n="5">
                        <p> et omne virgultum agri antequam oreretur in terra
                            omnemque herbam regionis priusquam germinaret non
                            enim pluerat Dominus Deus super terram et homo non
                            erat qui operaretur terram </p>
                    </div>
                    <div type="verse" n="6">
                        <p> sed fons ascendebat e terra inrigans universam
                            superficiem terrae </p>
                    </div>
                    <div type="verse" n="7">
                        <p> formavit igitur Dominus Deus hominem de limo terrae
                            et inspiravit in faciem eius spiraculum vitae et
                            factus est homo in animam viventem </p>
                    </div>
                    <div type="verse" n="8">
                        <p> plantaverat autem Dominus Deus paradisum voluptatis a
                            principio in quo posuit hominem quem formaverat </p>
                    </div>
                    <div type="verse" n="9">
                        <p> produxitque Dominus Deus de humo omne lignum pulchrum
                            visu et ad vescendum suave lignum etiam vitae in
                            medio paradisi lignumque scientiae boni et mali </p>
                    </div>
                    <div type="verse" n="10">
                        <p> et fluvius egrediebatur de loco voluptatis ad
                            inrigandum paradisum qui inde dividitur in quattuor
                            capita </p>
                    </div>
                    <div type="verse" n="11">
                        <p> nomen uni Phison ipse est qui circuit omnem terram
                            Evilat ubi nascitur aurum </p>
                    </div>
                    <div type="verse" n="12">
                        <p> et aurum terrae illius optimum est ibique invenitur
                            bdellium et lapis onychinus </p>
                    </div>
                    <div type="verse" n="13">
                        <p> et nomen fluvio secundo Geon ipse est qui circuit
                            omnem terram Aethiopiae </p>
                    </div>
                    <div type="verse" n="14">
                        <p> nomen vero fluminis tertii Tigris ipse vadit contra
                            Assyrios fluvius autem quartus ipse est Eufrates
                        </p>
                    </div>
                    <div type="verse" n="15">
                        <p> tulit ergo Dominus Deus hominem et posuit eum in
                            paradiso voluptatis ut operaretur et custodiret
                            illum </p>
                    </div>
                    <div type="verse" n="16">
                        <p> praecepitque ei dicens ex omni ligno paradisi comede
                        </p>
                    </div>
                    <div type="verse" n="17">
                        <p> de ligno autem scientiae boni et mali ne comedas in
                            quocumque enim die comederis ex eo morte morieris
                        </p>
                    </div>
                    <div type="verse" n="18">
                        <p> dixit quoque Dominus Deus non est bonum esse hominem
                            solum faciamus ei adiutorium similem sui </p>
                    </div>
                    <div type="verse" n="19">
                        <p> formatis igitur Dominus Deus de humo cunctis
                            animantibus terrae et universis volatilibus caeli
                            adduxit ea ad Adam ut videret quid vocaret ea omne
                            enim quod vocavit Adam animae viventis ipsum est
                            nomen eius </p>
                    </div>
                    <div type="verse" n="20">
                        <p> appellavitque Adam nominibus suis cuncta animantia et
                            universa volatilia caeli et omnes bestias terrae
                            Adam vero non inveniebatur adiutor similis eius </p>
                    </div>
                    <div type="verse" n="21">
                        <p> inmisit ergo Dominus Deus soporem in Adam cumque
                            obdormisset tulit unam de costis eius et replevit
                            carnem pro ea </p>
                    </div>
                    <div type="verse" n="22">
                        <p> et aedificavit Dominus Deus costam quam tulerat de
                            Adam in mulierem et adduxit eam ad Adam </p>
                    </div>
                    <div type="verse" n="23">
                        <p> dixitque Adam hoc nunc os ex ossibus meis et caro de
                            carne mea haec vocabitur virago quoniam de viro
                            sumpta est </p>
                    </div>
                    <div type="verse" n="24">
                        <p> quam ob rem relinquet homo patrem suum et matrem et
                            adherebit uxori suae et erunt duo in carne una </p>
                    </div>
                    <div type="verse" n="25">
                        <p> erant autem uterque nudi Adam scilicet et uxor eius
                            et non erubescebant</p>
                    </div>
                </div>
                <div type="chapter" n="3">
                    <div type="verse" n="1">
                        <p> sed et serpens erat callidior cunctis animantibus
                            terrae quae fecerat Dominus Deus qui dixit ad
                            mulierem cur praecepit vobis Deus ut non comederetis
                            de omni ligno paradisi </p>
                    </div>
                    <div type="verse" n="2">
                        <p> cui respondit mulier de fructu lignorum quae sunt in
                            paradiso vescemur </p>
                    </div>
                    <div type="verse" n="3">
                        <p> de fructu vero ligni quod est in medio paradisi
                            praecepit nobis Deus ne comederemus et ne tangeremus
                            illud ne forte moriamur </p>
                    </div>
                    <div type="verse" n="4">
                        <p> dixit autem serpens ad mulierem nequaquam morte
                            moriemini </p>
                    </div>
                    <div type="verse" n="5">
                        <p> scit enim Deus quod in quocumque die comederitis ex
                            eo aperientur oculi vestri et eritis sicut dii
                            scientes bonum et malum </p>
                    </div>
                    <div type="verse" n="6">
                        <p> vidit igitur mulier quod bonum esset lignum ad
                            vescendum et pulchrum oculis aspectuque delectabile
                            et tulit de fructu illius et comedit deditque viro
                            suo qui comedit </p>
                    </div>
                    <div type="verse" n="7">
                        <p> et aperti sunt oculi amborum cumque cognovissent esse
                            se nudos consuerunt folia ficus et fecerunt sibi
                            perizomata </p>
                    </div>
                    <div type="verse" n="8">
                        <p> et cum audissent vocem Domini Dei deambulantis in
                            paradiso ad auram post meridiem abscondit se Adam et
                            uxor eius a facie Domini Dei in medio ligni paradisi
                        </p>
                    </div>
                    <div type="verse" n="9">
                        <p> vocavitque Dominus Deus Adam et dixit ei ubi es </p>
                    </div>
                    <div type="verse" n="10">
                        <p> qui ait vocem tuam audivi in paradiso et timui eo
                            quod nudus essem et abscondi me </p>
                    </div>
                    <div type="verse" n="11">
                        <p> cui dixit quis enim indicavit tibi quod nudus esses
                            nisi quod ex ligno de quo tibi praeceperam ne
                            comederes comedisti </p>
                    </div>
                    <div type="verse" n="12">
                        <p> dixitque Adam mulier quam dedisti sociam mihi dedit
                            mihi de ligno et comedi </p>
                    </div>
                    <div type="verse" n="13">
                        <p> et dixit Dominus Deus ad mulierem quare hoc fecisti
                            quae respondit serpens decepit me et comedi </p>
                    </div>
                    <div type="verse" n="14">
                        <p> et ait Dominus Deus ad serpentem quia fecisti hoc
                            maledictus es inter omnia animantia et bestias
                            terrae super pectus tuum gradieris et terram comedes
                            cunctis diebus vitae tuae </p>
                    </div>
                    <div type="verse" n="15">
                        <p> inimicitias ponam inter te et mulierem et semen tuum
                            et semen illius ipsa conteret caput tuum et tu
                            insidiaberis calcaneo eius </p>
                    </div>
                    <div type="verse" n="16">
                        <p> mulieri quoque dixit multiplicabo aerumnas tuas et
                            conceptus tuos in dolore paries filios et sub viri
                            potestate eris et ipse dominabitur tui </p>
                    </div>
                    <div type="verse" n="17">
                        <p> ad Adam vero dixit quia audisti vocem uxoris tuae et
                            comedisti de ligno ex quo praeceperam tibi ne
                            comederes maledicta terra in opere tuo in laboribus
                            comedes eam cunctis diebus vitae tuae </p>
                    </div>
                    <div type="verse" n="18">
                        <p> spinas et tribulos germinabit tibi et comedes herbas
                            terrae </p>
                    </div>
                    <div type="verse" n="19">
                        <p> in sudore vultus tui vesceris pane donec revertaris
                            in terram de qua sumptus es quia pulvis es et in
                            pulverem reverteris </p>
                    </div>
                    <div type="verse" n="20">
                        <p> et vocavit Adam nomen uxoris suae Hava eo quod mater
                            esset cunctorum viventium </p>
                    </div>
                    <div type="verse" n="21">
                        <p> fecit quoque Dominus Deus Adam et uxori eius tunicas
                            pellicias et induit eos </p>
                    </div>
                    <div type="verse" n="22">
                        <p> et ait ecce Adam factus est quasi unus ex nobis
                            sciens bonum et malum nunc ergo ne forte mittat
                            manum suam et sumat etiam de ligno vitae et comedat
                            et vivat in aeternum </p>
                    </div>
                    <div type="verse" n="23">
                        <p> emisit eum Dominus Deus de paradiso voluptatis ut
                            operaretur terram de qua sumptus est </p>
                    </div>
                    <div type="verse" n="24">
                        <p> eiecitque Adam et conlocavit ante paradisum
                            voluptatis cherubin et flammeum gladium atque
                            versatilem ad custodiendam viam ligni vitae</p>
                    </div>
                </div>
                <div type="chapter" n="4">
                    <div type="verse" n="1">
                        <p> Adam vero cognovit Havam uxorem suam quae concepit et
                            peperit Cain dicens possedi hominem per Dominum </p>
                    </div>
                    <div type="verse" n="2">
                        <p> rursusque peperit fratrem eius Abel fuit autem Abel
                            pastor ovium et Cain agricola </p>
                    </div>
                    <div type="verse" n="3">
                        <p> factum est autem post multos dies ut offerret Cain de
                            fructibus terrae munera Domino </p>
                    </div>
                    <div type="verse" n="4">
                        <p> Abel quoque obtulit de primogenitis gregis sui et de
                            adipibus eorum et respexit Dominus ad Abel et ad
                            munera eius </p>
                    </div>
                    <div type="verse" n="5">
                        <p> ad Cain vero et ad munera illius non respexit
                            iratusque est Cain vehementer et concidit vultus
                            eius </p>
                    </div>
                    <div type="verse" n="6">
                        <p> dixitque Dominus ad eum quare maestus es et cur
                            concidit facies tua </p>
                    </div>
                    <div type="verse" n="7">
                        <p> nonne si bene egeris recipies sin autem male statim
                            in foribus peccatum aderit sed sub te erit appetitus
                            eius et tu dominaberis illius </p>
                    </div>
                    <div type="verse" n="8">
                        <p> dixitque Cain ad Abel fratrem suum egrediamur foras
                            cumque essent in agro consurrexit Cain adversus Abel
                            fratrem suum et interfecit eum </p>
                    </div>
                    <div type="verse" n="9">
                        <p> et ait Dominus ad Cain ubi est Abel frater tuus qui
                            respondit nescio num custos fratris mei sum </p>
                    </div>
                    <div type="verse" n="10">
                        <p> dixitque ad eum quid fecisti vox sanguinis fratris
                            tui clamat ad me de terra </p>
                    </div>
                    <div type="verse" n="11">
                        <p> nunc igitur maledictus eris super terram quae aperuit
                            os suum et suscepit sanguinem fratris tui de manu
                            tua </p>
                    </div>
                    <div type="verse" n="12">
                        <p> cum operatus fueris eam non dabit tibi fructus suos
                            vagus et profugus eris super terram </p>
                    </div>
                    <div type="verse" n="13">
                        <p> dixitque Cain ad Dominum maior est iniquitas mea quam
                            ut veniam merear </p>
                    </div>
                    <div type="verse" n="14">
                        <p> ecce eicis me hodie a facie terrae et a facie tua
                            abscondar et ero vagus et profugus in terra omnis
                            igitur qui invenerit me occidet me </p>
                    </div>
                    <div type="verse" n="15">
                        <p> dixitque ei Dominus nequaquam ita fiet sed omnis qui
                            occiderit Cain septuplum punietur posuitque Dominus
                            Cain signum ut non eum interficeret omnis qui
                            invenisset eum </p>
                    </div>
                    <div type="verse" n="16">
                        <p> egressusque Cain a facie Domini habitavit in terra
                            profugus ad orientalem plagam Eden </p>
                    </div>
                    <div type="verse" n="17">
                        <p> cognovit autem Cain uxorem suam quae concepit et
                            peperit Enoch et aedificavit civitatem vocavitque
                            nomen eius ex nomine filii sui Enoch </p>
                    </div>
                    <div type="verse" n="18">
                        <p> porro Enoch genuit Irad et Irad genuit Maviahel et
                            Maviahel genuit Matusahel et Matusahel genuit Lamech
                        </p>
                    </div>
                    <div type="verse" n="19">
                        <p> qui accepit uxores duas nomen uni Ada et nomen alteri
                            Sella </p>
                    </div>
                    <div type="verse" n="20">
                        <p> genuitque Ada Iabel qui fuit pater habitantium in
                            tentoriis atque pastorum </p>
                    </div>
                    <div type="verse" n="21">
                        <p> et nomen fratris eius Iubal ipse fuit pater canentium
                            cithara et organo </p>
                    </div>
                    <div type="verse" n="22">
                        <p> Sella quoque genuit Thubalcain qui fuit malleator et
                            faber in cuncta opera aeris et ferri soror vero
                            Thubalcain Noemma </p>
                    </div>
                    <div type="verse" n="23">
                        <p> dixitque Lamech uxoribus suis Adae et Sellae audite
                            vocem meam uxores Lamech auscultate sermonem meum
                            quoniam occidi virum in vulnus meum et
                            adulescentulum in livorem meum </p>
                    </div>
                    <div type="verse" n="24">
                        <p> septuplum ultio dabitur de Cain de Lamech vero
                            septuagies septies </p>
                    </div>
                    <div type="verse" n="25">
                        <p> cognovit quoque adhuc Adam uxorem suam et peperit
                            filium vocavitque nomen eius Seth dicens posuit mihi
                            Deus semen aliud pro Abel quem occidit Cain </p>
                    </div>
                    <div type="verse" n="26">
                        <p> sed et Seth natus est filius quem vocavit Enos iste
                            coepit invocare nomen Domini</p>
                    </div>
                </div>
                <div type="chapter" n="5">
                    <div type="verse" n="1">
                        <p> hic est liber generationis Adam in die qua creavit
                            Deus hominem ad similitudinem Dei fecit illum </p>
                    </div>
                    <div type="verse" n="2">
                        <p> masculum et feminam creavit eos et benedixit illis et
                            vocavit nomen eorum Adam in die qua creati sunt </p>
                    </div>
                    <div type="verse" n="3">
                        <p> vixit autem Adam centum triginta annis et genuit ad
                            similitudinem et imaginem suam vocavitque nomen eius
                            Seth </p>
                    </div>
                    <div type="verse" n="4">
                        <p> et facti sunt dies Adam postquam genuit Seth
                            octingenti anni genuitque filios et filias </p>
                    </div>
                    <div type="verse" n="5">
                        <p> et factum est omne tempus quod vixit Adam anni
                            nongenti triginta et mortuus est </p>
                    </div>
                    <div type="verse" n="6">
                        <p> vixit quoque Seth centum quinque annos et genuit Enos
                        </p>
                    </div>
                    <div type="verse" n="7">
                        <p> vixitque Seth postquam genuit Enos octingentis septem
                            annis genuitque filios et filias </p>
                    </div>
                    <div type="verse" n="8">
                        <p> et facti sunt omnes dies Seth nongentorum duodecim
                            annorum et mortuus est </p>
                    </div>
                    <div type="verse" n="9">
                        <p> vixit vero Enos nonaginta annis et genuit Cainan </p>
                    </div>
                    <div type="verse" n="10">
                        <p> post cuius ortum vixit octingentis quindecim annis et
                            genuit filios et filias </p>
                    </div>
                    <div type="verse" n="11">
                        <p> factique sunt omnes dies Enos nongentorum quinque
                            annorum et mortuus est </p>
                    </div>
                    <div type="verse" n="12">
                        <p> vixit quoque Cainan septuaginta annis et genuit
                            Malalehel </p>
                    </div>
                    <div type="verse" n="13">
                        <p> et vixit Cainan postquam genuit Malalehel octingentos
                            quadraginta annos genuitque filios et filias </p>
                    </div>
                    <div type="verse" n="14">
                        <p> et facti sunt omnes dies Cainan nongenti decem anni
                            et mortuus est </p>
                    </div>
                    <div type="verse" n="15">
                        <p> vixit autem Malalehel sexaginta quinque annos et
                            genuit Iared </p>
                    </div>
                    <div type="verse" n="16">
                        <p> et vixit Malalehel postquam genuit Iared octingentis
                            triginta annis et genuit filios et filias </p>
                    </div>
                    <div type="verse" n="17">
                        <p> et facti sunt omnes dies Malalehel octingenti
                            nonaginta quinque anni et mortuus est </p>
                    </div>
                    <div type="verse" n="18">
                        <p> vixitque Iared centum sexaginta duobus annis et
                            genuit Enoch </p>
                    </div>
                    <div type="verse" n="19">
                        <p> et vixit Iared postquam genuit Enoch octingentos
                            annos et genuit filios et filias </p>
                    </div>
                    <div type="verse" n="20">
                        <p> et facti sunt omnes dies Iared nongenti sexaginta duo
                            anni et mortuus est </p>
                    </div>
                    <div type="verse" n="21">
                        <p> porro Enoch vixit sexaginta quinque annis et genuit
                            Mathusalam </p>
                    </div>
                    <div type="verse" n="22">
                        <p> et ambulavit Enoch cum Deo postquam genuit Mathusalam
                            trecentis annis et genuit filios et filias </p>
                    </div>
                    <div type="verse" n="23">
                        <p> et facti sunt omnes dies Enoch trecenti sexaginta
                            quinque anni </p>
                    </div>
                    <div type="verse" n="24">
                        <p> ambulavitque cum Deo et non apparuit quia tulit eum
                            Deus </p>
                    </div>
                    <div type="verse" n="25">
                        <p> vixit quoque Mathusalam centum octoginta septem annos
                            et genuit Lamech </p>
                    </div>
                    <div type="verse" n="26">
                        <p> et vixit Mathusalam postquam genuit Lamech
                            septingentos octoginta duos annos et genuit filios
                            et filias </p>
                    </div>
                    <div type="verse" n="27">
                        <p> et facti sunt omnes dies Mathusalae nongenti
                            sexaginta novem anni et mortuus est </p>
                    </div>
                    <div type="verse" n="28">
                        <p> vixit autem Lamech centum octoginta duobus annis et
                            genuit filium </p>
                    </div>
                    <div type="verse" n="29">
                        <p> vocavitque nomen eius Noe dicens iste consolabitur
                            nos ab operibus et laboribus manuum nostrarum in
                            terra cui maledixit Dominus </p>
                    </div>
                    <div type="verse" n="30">
                        <p> vixitque Lamech postquam genuit Noe quingentos
                            nonaginta quinque annos et genuit filios et filias
                        </p>
                    </div>
                    <div type="verse" n="31">
                        <p> et facti sunt omnes dies Lamech septingenti
                            septuaginta septem anni et mortuus est </p>
                    </div>
                    <div type="verse" n="32">
                        <p> Noe vero cum quingentorum esset annorum genuit Sem et
                            Ham et Iafeth</p>
                    </div>
                </div>
                <div type="chapter" n="6">
                    <div type="verse" n="1">
                        <p> cumque coepissent homines multiplicari super terram
                            et filias procreassent </p>
                    </div>
                    <div type="verse" n="2">
                        <p> videntes filii Dei filias eorum quod essent pulchrae
                            acceperunt uxores sibi ex omnibus quas elegerant
                        </p>
                    </div>
                    <div type="verse" n="3">
                        <p> dixitque Deus non permanebit spiritus meus in homine
                            in aeternum quia caro est eruntque dies illius
                            centum viginti annorum </p>
                    </div>
                    <div type="verse" n="4">
                        <p> gigantes autem erant super terram in diebus illis
                            postquam enim ingressi sunt filii Dei ad filias
                            hominum illaeque genuerunt isti sunt potentes a
                            saeculo viri famosi </p>
                    </div>
                    <div type="verse" n="5">
                        <p> videns autem Deus quod multa malitia hominum esset in
                            terra et cuncta cogitatio cordis intenta esset ad
                            malum omni tempore </p>
                    </div>
                    <div type="verse" n="6">
                        <p> paenituit eum quod hominem fecisset in terra et
                            tactus dolore cordis intrinsecus </p>
                    </div>
                    <div type="verse" n="7">
                        <p> delebo inquit hominem quem creavi a facie terrae ab
                            homine usque ad animantia a reptili usque ad
                            volucres caeli paenitet enim me fecisse eos </p>
                    </div>
                    <div type="verse" n="8">
                        <p> Noe vero invenit gratiam coram Domino </p>
                    </div>
                    <div type="verse" n="9">
                        <p> hae generationes Noe Noe vir iustus atque perfectus
                            fuit in generationibus suis cum Deo ambulavit </p>
                    </div>
                    <div type="verse" n="10">
                        <p> et genuit tres filios Sem Ham et Iafeth </p>
                    </div>
                    <div type="verse" n="11">
                        <p> corrupta est autem terra coram Deo et repleta est
                            iniquitate </p>
                    </div>
                    <div type="verse" n="12">
                        <p> cumque vidisset Deus terram esse corruptam omnis
                            quippe caro corruperat viam suam super terram </p>
                    </div>
                    <div type="verse" n="13">
                        <p> dixit ad Noe finis universae carnis venit coram me
                            repleta est terra iniquitate a facie eorum et ego
                            disperdam eos cum terra </p>
                    </div>
                    <div type="verse" n="14">
                        <p> fac tibi arcam de lignis levigatis mansiunculas in
                            arca facies et bitumine linies intrinsecus et
                            extrinsecus </p>
                    </div>
                    <div type="verse" n="15">
                        <p> et sic facies eam trecentorum cubitorum erit
                            longitudo arcae quinquaginta cubitorum latitudo et
                            triginta cubitorum altitudo illius </p>
                    </div>
                    <div type="verse" n="16">
                        <p> fenestram in arca facies et in cubito consummabis
                            summitatem ostium autem arcae pones ex latere
                            deorsum cenacula et tristega facies in ea </p>
                    </div>
                    <div type="verse" n="17">
                        <p> ecce ego adducam diluvii aquas super terram ut
                            interficiam omnem carnem in qua spiritus vitae est
                            subter caelum universa quae in terra sunt
                            consumentur </p>
                    </div>
                    <div type="verse" n="18">
                        <p> ponamque foedus meum tecum et ingredieris arcam tu et
                            filii tui uxor tua et uxores filiorum tuorum tecum
                        </p>
                    </div>
                    <div type="verse" n="19">
                        <p> et ex cunctis animantibus universae carnis bina
                            induces in arcam ut vivant tecum masculini sexus et
                            feminini </p>
                    </div>
                    <div type="verse" n="20">
                        <p> de volucribus iuxta genus suum et de iumentis in
                            genere suo et ex omni reptili terrae secundum genus
                            suum bina de omnibus ingredientur tecum ut possint
                            vivere </p>
                    </div>
                    <div type="verse" n="21">
                        <p> tolles igitur tecum ex omnibus escis quae mandi
                            possunt et conportabis apud te et erunt tam tibi
                            quam illis in cibum </p>
                    </div>
                    <div type="verse" n="22">
                        <p> fecit ergo Noe omnia quae praeceperat illi Deus</p>
                    </div>
                </div>
                <div type="chapter" n="7">
                    <div type="verse" n="1">
                        <p> dixitque Dominus ad eum ingredere tu et omnis domus
                            tua arcam te enim vidi iustum coram me in
                            generatione hac </p>
                    </div>
                    <div type="verse" n="2">
                        <p> ex omnibus animantibus mundis tolle septena septena
                            masculum et feminam de animantibus vero non mundis
                            duo duo masculum et feminam </p>
                    </div>
                    <div type="verse" n="3">
                        <p> sed et de volatilibus caeli septena septena masculum
                            et feminam ut salvetur semen super faciem universae
                            terrae </p>
                    </div>
                    <div type="verse" n="4">
                        <p> adhuc enim et post dies septem ego pluam super terram
                            quadraginta diebus et quadraginta noctibus et delebo
                            omnem substantiam quam feci de superficie terrae
                        </p>
                    </div>
                    <div type="verse" n="5">
                        <p> fecit ergo Noe omnia quae mandaverat ei Dominus </p>
                    </div>
                    <div type="verse" n="6">
                        <p> eratque sescentorum annorum quando diluvii aquae
                            inundaverunt super terram </p>
                    </div>
                    <div type="verse" n="7">
                        <p> et ingressus est Noe et filii eius uxor eius et
                            uxores filiorum eius cum eo in arcam propter aquas
                            diluvii </p>
                    </div>
                    <div type="verse" n="8">
                        <p> de animantibus quoque mundis et inmundis et de
                            volucribus et ex omni quod movetur super terram </p>
                    </div>
                    <div type="verse" n="9">
                        <p> duo et duo ingressa sunt ad Noe in arcam masculus et
                            femina sicut praeceperat Deus Noe </p>
                    </div>
                    <div type="verse" n="10">
                        <p> cumque transissent septem dies aquae diluvii
                            inundaverunt super terram </p>
                    </div>
                    <div type="verse" n="11">
                        <p> anno sescentesimo vitae Noe mense secundo
                            septimodecimo die mensis rupti sunt omnes fontes
                            abyssi magnae et cataractae caeli apertae sunt </p>
                    </div>
                    <div type="verse" n="12">
                        <p> et facta est pluvia super terram quadraginta diebus
                            et quadraginta noctibus </p>
                    </div>
                    <div type="verse" n="13">
                        <p> in articulo diei illius ingressus est Noe et Sem et
                            Ham et Iafeth filii eius uxor illius et tres uxores
                            filiorum eius cum eis in arcam </p>
                    </div>
                    <div type="verse" n="14">
                        <p> ipsi et omne animal secundum genus suum universaque
                            iumenta in genus suum et omne quod movetur super
                            terram in genere suo cunctumque volatile secundum
                            genus suum universae aves omnesque volucres </p>
                    </div>
                    <div type="verse" n="15">
                        <p> ingressae sunt ad Noe in arcam bina et bina ex omni
                            carne in qua erat spiritus vitae </p>
                    </div>
                    <div type="verse" n="16">
                        <p> et quae ingressa sunt masculus et femina ex omni
                            carne introierunt sicut praeceperat ei Deus et
                            inclusit eum Dominus de foris </p>
                    </div>
                    <div type="verse" n="17">
                        <p> factumque est diluvium quadraginta diebus super
                            terram et multiplicatae sunt aquae et elevaverunt
                            arcam in sublime a terra </p>
                    </div>
                    <div type="verse" n="18">
                        <p> vehementer inundaverunt et omnia repleverunt in
                            superficie terrae porro arca ferebatur super aquas
                        </p>
                    </div>
                    <div type="verse" n="19">
                        <p> et aquae praevaluerunt nimis super terram opertique
                            sunt omnes montes excelsi sub universo caelo </p>
                    </div>
                    <div type="verse" n="20">
                        <p> quindecim cubitis altior fuit aqua super montes quos
                            operuerat </p>
                    </div>
                    <div type="verse" n="21">
                        <p> consumptaque est omnis caro quae movebatur super
                            terram volucrum animantium bestiarum omniumque
                            reptilium quae reptant super terram universi homines
                        </p>
                    </div>
                    <div type="verse" n="22">
                        <p> et cuncta in quibus spiraculum vitae est in terra
                            mortua sunt </p>
                    </div>
                    <div type="verse" n="23">
                        <p> et delevit omnem substantiam quae erat super terram
                            ab homine usque ad pecus tam reptile quam volucres
                            caeli et deleta sunt de terra remansit autem solus
                            Noe et qui cum eo erant in arca </p>
                    </div>
                    <div type="verse" n="24">
                        <p> obtinueruntque aquae terras centum quinquaginta
                            diebus</p>
                    </div>
                </div>
                <div type="chapter" n="8">
                    <div type="verse" n="1">
                        <p> recordatus autem Deus Noe cunctarumque animantium et
                            omnium iumentorum quae erant cum eo in arca adduxit
                            spiritum super terram et inminutae sunt aquae </p>
                    </div>
                    <div type="verse" n="2">
                        <p> et clausi sunt fontes abyssi et cataractae caeli et
                            prohibitae sunt pluviae de caelo </p>
                    </div>
                    <div type="verse" n="3">
                        <p> reversaeque aquae de terra euntes et redeuntes et
                            coeperunt minui post centum quinquaginta dies </p>
                    </div>
                    <div type="verse" n="4">
                        <p> requievitque arca mense septimo vicesima septima die
                            mensis super montes Armeniae </p>
                    </div>
                    <div type="verse" n="5">
                        <p> at vero aquae ibant et decrescebant usque ad decimum
                            mensem decimo enim mense prima die mensis
                            apparuerunt cacumina montium </p>
                    </div>
                    <div type="verse" n="6">
                        <p> cumque transissent quadraginta dies aperiens Noe
                            fenestram arcae quam fecerat dimisit corvum </p>
                    </div>
                    <div type="verse" n="7">
                        <p> qui egrediebatur et revertebatur donec siccarentur
                            aquae super terram </p>
                    </div>
                    <div type="verse" n="8">
                        <p> emisit quoque columbam post eum ut videret si iam
                            cessassent aquae super faciem terrae </p>
                    </div>
                    <div type="verse" n="9">
                        <p> quae cum non invenisset ubi requiesceret pes eius
                            reversa est ad eum in arcam aquae enim erant super
                            universam terram extenditque manum et adprehensam
                            intulit in arcam </p>
                    </div>
                    <div type="verse" n="10">
                        <p> expectatis autem ultra septem diebus aliis rursum
                            dimisit columbam ex arca </p>
                    </div>
                    <div type="verse" n="11">
                        <p> at illa venit ad eum ad vesperam portans ramum olivae
                            virentibus foliis in ore suo intellexit ergo Noe
                            quod cessassent aquae super terram </p>
                    </div>
                    <div type="verse" n="12">
                        <p> expectavitque nihilominus septem alios dies et emisit
                            columbam quae non est reversa ultra ad eum </p>
                    </div>
                    <div type="verse" n="13">
                        <p> igitur sescentesimo primo anno primo mense prima die
                            mensis inminutae sunt aquae super terram et aperiens
                            Noe tectum arcae aspexit viditque quod exsiccata
                            esset superficies terrae </p>
                    </div>
                    <div type="verse" n="14">
                        <p> mense secundo septima et vicesima die mensis arefacta
                            est terra </p>
                    </div>
                    <div type="verse" n="15">
                        <p> locutus est autem Deus ad Noe dicens </p>
                    </div>
                    <div type="verse" n="16">
                        <p> egredere de arca tu et uxor tua filii tui et uxores
                            filiorum tuorum tecum </p>
                    </div>
                    <div type="verse" n="17">
                        <p> cuncta animantia quae sunt apud te ex omni carne tam
                            in volatilibus quam in bestiis et in universis
                            reptilibus quae reptant super terram educ tecum et
                            ingredimini super terram crescite et multiplicamini
                            super eam </p>
                    </div>
                    <div type="verse" n="18">
                        <p> egressus est ergo Noe et filii eius uxor illius et
                            uxores filiorum eius cum eo </p>
                    </div>
                    <div type="verse" n="19">
                        <p> sed et omnia animantia iumenta et reptilia quae
                            repunt super terram secundum genus suum arcam
                            egressa sunt </p>
                    </div>
                    <div type="verse" n="20">
                        <p> aedificavit autem Noe altare Domino et tollens de
                            cunctis pecoribus et volucribus mundis obtulit
                            holocausta super altare </p>
                    </div>
                    <div type="verse" n="21">
                        <p> odoratusque est Dominus odorem suavitatis et ait ad
                            eum nequaquam ultra maledicam terrae propter homines
                            sensus enim et cogitatio humani cordis in malum
                            prona sunt ab adulescentia sua non igitur ultra
                            percutiam omnem animantem sicut feci </p>
                    </div>
                    <div type="verse" n="22">
                        <p> cunctis diebus terrae sementis et messis frigus et
                            aestus aestas et hiemps nox et dies non
                            requiescent</p>
                    </div>
                </div>
                <div type="chapter" n="9">
                    <div type="verse" n="1">
                        <p> benedixitque Deus Noe et filiis eius et dixit ad eos
                            crescite et multiplicamini et implete terram </p>
                    </div>
                    <div type="verse" n="2">
                        <p> et terror vester ac tremor sit super cuncta animalia
                            terrae et super omnes volucres caeli cum universis
                            quae moventur in terra omnes pisces maris manui
                            vestrae traditi sunt </p>
                    </div>
                    <div type="verse" n="3">
                        <p> et omne quod movetur et vivit erit vobis in cibum
                            quasi holera virentia tradidi vobis omnia </p>
                    </div>
                    <div type="verse" n="4">
                        <p> excepto quod carnem cum sanguine non comedetis </p>
                    </div>
                    <div type="verse" n="5">
                        <p> sanguinem enim animarum vestrarum requiram de manu
                            cunctarum bestiarum et de manu hominis de manu viri
                            et fratris eius requiram animam hominis </p>
                    </div>
                    <div type="verse" n="6">
                        <p> quicumque effuderit humanum sanguinem fundetur
                            sanguis illius ad imaginem quippe Dei factus est
                            homo </p>
                    </div>
                    <div type="verse" n="7">
                        <p> vos autem crescite et multiplicamini et ingredimini
                            super terram et implete eam </p>
                    </div>
                    <div type="verse" n="8">
                        <p> haec quoque dixit Deus ad Noe et ad filios eius cum
                            eo </p>
                    </div>
                    <div type="verse" n="9">
                        <p> ecce ego statuam pactum meum vobiscum et cum semine
                            vestro post vos </p>
                    </div>
                    <div type="verse" n="10">
                        <p> et ad omnem animam viventem quae est vobiscum tam in
                            volucribus quam in iumentis et pecudibus terrae
                            cunctis quae egressa sunt de arca et universis
                            bestiis terrae </p>
                    </div>
                    <div type="verse" n="11">
                        <p> statuam pactum meum vobiscum et nequaquam ultra
                            interficietur omnis caro aquis diluvii neque erit
                            deinceps diluvium dissipans terram </p>
                    </div>
                    <div type="verse" n="12">
                        <p> dixitque Deus hoc signum foederis quod do inter me et
                            vos et ad omnem animam viventem quae est vobiscum in
                            generationes sempiternas </p>
                    </div>
                    <div type="verse" n="13">
                        <p> arcum meum ponam in nubibus et erit signum foederis
                            inter me et inter terram </p>
                    </div>
                    <div type="verse" n="14">
                        <p> cumque obduxero nubibus caelum apparebit arcus meus
                            in nubibus </p>
                    </div>
                    <div type="verse" n="15">
                        <p> et recordabor foederis mei vobiscum et cum omni anima
                            vivente quae carnem vegetat et non erunt ultra aquae
                            diluvii ad delendam universam carnem </p>
                    </div>
                    <div type="verse" n="16">
                        <p> eritque arcus in nubibus et videbo illum et
                            recordabor foederis sempiterni quod pactum est inter
                            Deum et inter omnem animam viventem universae carnis
                            quae est super terram </p>
                    </div>
                    <div type="verse" n="17">
                        <p> dixitque Deus Noe hoc erit signum foederis quod
                            constitui inter me et inter omnem carnem super
                            terram </p>
                    </div>
                    <div type="verse" n="18">
                        <p> erant igitur filii Noe qui egressi sunt de arca Sem
                            Ham et Iafeth porro Ham ipse est pater Chanaan </p>
                    </div>
                    <div type="verse" n="19">
                        <p> tres isti sunt filii Noe et ab his disseminatum est
                            omne hominum genus super universam terram </p>
                    </div>
                    <div type="verse" n="20">
                        <p> coepitque Noe vir agricola exercere terram et
                            plantavit vineam </p>
                    </div>
                    <div type="verse" n="21">
                        <p> bibensque vinum inebriatus est et nudatus in
                            tabernaculo suo </p>
                    </div>
                    <div type="verse" n="22">
                        <p> quod cum vidisset Ham pater Chanaan verenda scilicet
                            patris sui esse nuda nuntiavit duobus fratribus suis
                            foras </p>
                    </div>
                    <div type="verse" n="23">
                        <p> at vero Sem et Iafeth pallium inposuerunt umeris suis
                            et incedentes retrorsum operuerunt verecunda patris
                            sui faciesque eorum aversae erant et patris virilia
                            non viderunt </p>
                    </div>
                    <div type="verse" n="24">
                        <p> evigilans autem Noe ex vino cum didicisset quae
                            fecerat ei filius suus minor </p>
                    </div>
                    <div type="verse" n="25">
                        <p> ait maledictus Chanaan servus servorum erit fratribus
                            suis </p>
                    </div>
                    <div type="verse" n="26">
                        <p> dixitque benedictus Dominus Deus Sem sit Chanaan
                            servus eius </p>
                    </div>
                    <div type="verse" n="27">
                        <p> dilatet Deus Iafeth et habitet in tabernaculis Sem
                            sitque Chanaan servus eius </p>
                    </div>
                    <div type="verse" n="28">
                        <p> vixit autem Noe post diluvium trecentis quinquaginta
                            annis </p>
                    </div>
                    <div type="verse" n="29">
                        <p> et impleti sunt omnes dies eius nongentorum
                            quinquaginta annorum et mortuus est</p>
                    </div>
                </div>
                <div type="chapter" n="10">
                    <div type="verse" n="1">
                        <p> hae generationes filiorum Noe Sem Ham Iafeth natique
                            sunt eis filii post diluvium </p>
                    </div>
                    <div type="verse" n="2">
                        <p> filii Iafeth Gomer Magog et Madai Iavan et Thubal et
                            Mosoch et Thiras </p>
                    </div>
                    <div type="verse" n="3">
                        <p> porro filii Gomer Aschenez et Rifath et Thogorma </p>
                    </div>
                    <div type="verse" n="4">
                        <p> filii autem Iavan Elisa et Tharsis Cetthim et Dodanim
                        </p>
                    </div>
                    <div type="verse" n="5">
                        <p> ab his divisae sunt insulae gentium in regionibus
                            suis unusquisque secundum linguam et familias in
                            nationibus suis </p>
                    </div>
                    <div type="verse" n="6">
                        <p> filii autem Ham Chus et Mesraim et Fut et Chanaan
                        </p>
                    </div>
                    <div type="verse" n="7">
                        <p> filii Chus Saba et Hevila et Sabatha et Regma et
                            Sabathaca filii Regma Saba et Dadan </p>
                    </div>
                    <div type="verse" n="8">
                        <p> porro Chus genuit Nemrod ipse coepit esse potens in
                            terra </p>
                    </div>
                    <div type="verse" n="9">
                        <p> et erat robustus venator coram Domino ab hoc exivit
                            proverbium quasi Nemrod robustus venator coram
                            Domino </p>
                    </div>
                    <div type="verse" n="10">
                        <p> fuit autem principium regni eius Babylon et Arach et
                            Archad et Chalanne in terra Sennaar </p>
                    </div>
                    <div type="verse" n="11">
                        <p> de terra illa egressus est Assur et aedificavit
                            Nineven et plateas civitatis et Chale </p>
                    </div>
                    <div type="verse" n="12">
                        <p> Resen quoque inter Nineven et Chale haec est civitas
                            magna </p>
                    </div>
                    <div type="verse" n="13">
                        <p> at vero Mesraim genuit Ludim et Anamim et Laabim
                            Nepthuim </p>
                    </div>
                    <div type="verse" n="14">
                        <p> et Phetrusim et Cesluim de quibus egressi sunt
                            Philisthim et Capthurim </p>
                    </div>
                    <div type="verse" n="15">
                        <p> Chanaan autem genuit Sidonem primogenitum suum
                            Ettheum </p>
                    </div>
                    <div type="verse" n="16">
                        <p> et Iebuseum et Amorreum Gergeseum </p>
                    </div>
                    <div type="verse" n="17">
                        <p> Eveum et Araceum Sineum </p>
                    </div>
                    <div type="verse" n="18">
                        <p> et Aradium Samariten et Amatheum et post haec
                            disseminati sunt populi Chananeorum </p>
                    </div>
                    <div type="verse" n="19">
                        <p> factique sunt termini Chanaan venientibus a Sidone
                            Geraram usque Gazam donec ingrediaris Sodomam et
                            Gomorram et Adama et Seboim usque Lesa </p>
                    </div>
                    <div type="verse" n="20">
                        <p> hii filii Ham in cognationibus et linguis et
                            generationibus terrisque et gentibus suis </p>
                    </div>
                    <div type="verse" n="21">
                        <p> de Sem quoque nati sunt patre omnium filiorum Eber
                            fratre Iafeth maiore </p>
                    </div>
                    <div type="verse" n="22">
                        <p> filii Sem Aelam et Assur et Arfaxad et Lud et Aram
                        </p>
                    </div>
                    <div type="verse" n="23">
                        <p> filii Aram Us et Hul et Gether et Mes </p>
                    </div>
                    <div type="verse" n="24">
                        <p> at vero Arfaxad genuit Sala de quo ortus est Eber
                        </p>
                    </div>
                    <div type="verse" n="25">
                        <p> natique sunt Eber filii duo nomen uni Faleg eo quod
                            in diebus eius divisa sit terra et nomen fratris
                            eius Iectan </p>
                    </div>
                    <div type="verse" n="26">
                        <p> qui Iectan genuit Helmodad et Saleph et Asarmoth Iare
                        </p>
                    </div>
                    <div type="verse" n="27">
                        <p> et Aduram et Uzal Decla </p>
                    </div>
                    <div type="verse" n="28">
                        <p> et Ebal et Abimahel Saba </p>
                    </div>
                    <div type="verse" n="29">
                        <p> et Ophir et Evila et Iobab omnes isti filii Iectan
                        </p>
                    </div>
                    <div type="verse" n="30">
                        <p> et facta est habitatio eorum de Messa pergentibus
                            usque Sephar montem orientalem </p>
                    </div>
                    <div type="verse" n="31">
                        <p> isti filii Sem secundum cognationes et linguas et
                            regiones in gentibus suis </p>
                    </div>
                    <div type="verse" n="32">
                        <p> hae familiae Noe iuxta populos et nationes suas ab
                            his divisae sunt gentes in terra post diluvium</p>
                    </div>
                </div>
                <div type="chapter" n="11">
                    <div type="verse" n="1">
                        <p> erat autem terra labii unius et sermonum eorundem
                        </p>
                    </div>
                    <div type="verse" n="2">
                        <p> cumque proficiscerentur de oriente invenerunt campum
                            in terra Sennaar et habitaverunt in eo </p>
                    </div>
                    <div type="verse" n="3">
                        <p> dixitque alter ad proximum suum venite faciamus
                            lateres et coquamus eos igni habueruntque lateres
                            pro saxis et bitumen pro cemento </p>
                    </div>
                    <div type="verse" n="4">
                        <p> et dixerunt venite faciamus nobis civitatem et turrem
                            cuius culmen pertingat ad caelum et celebremus nomen
                            nostrum antequam dividamur in universas terras </p>
                    </div>
                    <div type="verse" n="5">
                        <p> descendit autem Dominus ut videret civitatem et
                            turrem quam aedificabant filii Adam </p>
                    </div>
                    <div type="verse" n="6">
                        <p> et dixit ecce unus est populus et unum labium omnibus
                            coeperuntque hoc facere nec desistent a
                            cogitationibus suis donec eas opere conpleant </p>
                    </div>
                    <div type="verse" n="7">
                        <p> venite igitur descendamus et confundamus ibi linguam
                            eorum ut non audiat unusquisque vocem proximi sui
                        </p>
                    </div>
                    <div type="verse" n="8">
                        <p> atque ita divisit eos Dominus ex illo loco in
                            universas terras et cessaverunt aedificare civitatem
                        </p>
                    </div>
                    <div type="verse" n="9">
                        <p> et idcirco vocatum est nomen eius Babel quia ibi
                            confusum est labium universae terrae et inde
                            dispersit eos Dominus super faciem cunctarum
                            regionum </p>
                    </div>
                    <div type="verse" n="10">
                        <p> hae generationes Sem Sem centum erat annorum quando
                            genuit Arfaxad biennio post diluvium </p>
                    </div>
                    <div type="verse" n="11">
                        <p> vixitque Sem postquam genuit Arfaxad quingentos annos
                            et genuit filios et filias </p>
                    </div>
                    <div type="verse" n="12">
                        <p> porro Arfaxad vixit triginta quinque annos et genuit
                            Sale </p>
                    </div>
                    <div type="verse" n="13">
                        <p> vixitque Arfaxad postquam genuit Sale trecentis
                            tribus annis et genuit filios et filias </p>
                    </div>
                    <div type="verse" n="14">
                        <p> Sale quoque vixit triginta annis et genuit Eber </p>
                    </div>
                    <div type="verse" n="15">
                        <p> vixitque Sale postquam genuit Eber quadringentis
                            tribus annis et genuit filios et filias </p>
                    </div>
                    <div type="verse" n="16">
                        <p> vixit autem Eber triginta quattuor annis et genuit
                            Faleg </p>
                    </div>
                    <div type="verse" n="17">
                        <p> et vixit Eber postquam genuit Faleg quadringentis
                            triginta annis et genuit filios et filias </p>
                    </div>
                    <div type="verse" n="18">
                        <p> vixit quoque Faleg triginta annis et genuit Reu </p>
                    </div>
                    <div type="verse" n="19">
                        <p> vixitque Faleg postquam genuit Reu ducentis novem
                            annis et genuit filios et filias </p>
                    </div>
                    <div type="verse" n="20">
                        <p> vixit autem Reu triginta duobus annis et genuit Sarug
                        </p>
                    </div>
                    <div type="verse" n="21">
                        <p> vixitque Reu postquam genuit Sarug ducentis septem
                            annis et genuit filios et filias </p>
                    </div>
                    <div type="verse" n="22">
                        <p> vixit vero Sarug triginta annis et genuit Nahor </p>
                    </div>
                    <div type="verse" n="23">
                        <p> vixitque Sarug postquam genuit Nahor ducentos annos
                            et genuit filios et filias </p>
                    </div>
                    <div type="verse" n="24">
                        <p> vixit autem Nahor viginti novem annis et genuit Thare
                        </p>
                    </div>
                    <div type="verse" n="25">
                        <p> vixitque Nahor postquam genuit Thare centum decem et
                            novem annos et genuit filios et filias </p>
                    </div>
                    <div type="verse" n="26">
                        <p> vixitque Thare septuaginta annis et genuit Abram et
                            Nahor et Aran </p>
                    </div>
                    <div type="verse" n="27">
                        <p> hae sunt autem generationes Thare Thare genuit Abram
                            et Nahor et Aran porro Aran genuit Loth </p>
                    </div>
                    <div type="verse" n="28">
                        <p> mortuusque est Aran ante Thare patrem suum in terra
                            nativitatis suae in Ur Chaldeorum </p>
                    </div>
                    <div type="verse" n="29">
                        <p> duxerunt autem Abram et Nahor uxores nomen autem
                            uxoris Abram Sarai et nomen uxoris Nahor Melcha
                            filia Aran patris Melchae et patris Ieschae </p>
                    </div>
                    <div type="verse" n="30">
                        <p> erat autem Sarai sterilis nec habebat liberos </p>
                    </div>
                    <div type="verse" n="31">
                        <p> tulit itaque Thare Abram filium suum et Loth filium
                            Aran filium filii sui et Sarai nurum suam uxorem
                            Abram filii sui et eduxit eos de Ur Chaldeorum ut
                            irent in terram Chanaan veneruntque usque Haran et
                            habitaverunt ibi </p>
                    </div>
                    <div type="verse" n="32">
                        <p> et facti sunt dies Thare ducentorum quinque annorum
                            et mortuus est in Haran</p>
                    </div>
                </div>
                <div type="chapter" n="12">
                    <div type="verse" n="1">
                        <p> dixit autem Dominus ad Abram egredere de terra tua et
                            de cognatione tua et de domo patris tui in terram
                            quam monstrabo tibi </p>
                    </div>
                    <div type="verse" n="2">
                        <p> faciamque te in gentem magnam et benedicam tibi et
                            magnificabo nomen tuum erisque benedictus </p>
                    </div>
                    <div type="verse" n="3">
                        <p> benedicam benedicentibus tibi et maledicam
                            maledicentibus tibi atque in te benedicentur
                            universae cognationes terrae </p>
                    </div>
                    <div type="verse" n="4">
                        <p> egressus est itaque Abram sicut praeceperat ei
                            Dominus et ivit cum eo Loth septuaginta quinque
                            annorum erat Abram cum egrederetur de Haran </p>
                    </div>
                    <div type="verse" n="5">
                        <p> tulitque Sarai uxorem suam et Loth filium fratris sui
                            universamque substantiam quam possederant et animas
                            quas fecerant in Haran et egressi sunt ut irent in
                            terram Chanaan cumque venissent in eam </p>
                    </div>
                    <div type="verse" n="6">
                        <p> pertransivit Abram terram usque ad locum Sychem usque
                            ad convallem Inlustrem Chananeus autem tunc erat in
                            terra </p>
                    </div>
                    <div type="verse" n="7">
                        <p> apparuitque Dominus Abram et dixit ei semini tuo dabo
                            terram hanc qui aedificavit ibi altare Domino qui
                            apparuerat ei </p>
                    </div>
                    <div type="verse" n="8">
                        <p> et inde transgrediens ad montem qui erat contra
                            orientem Bethel tetendit ibi tabernaculum suum ab
                            occidente habens Bethel et ab oriente Ai aedificavit
                            quoque ibi altare Domino et invocavit nomen eius
                        </p>
                    </div>
                    <div type="verse" n="9">
                        <p> perrexitque Abram vadens et ultra progrediens ad
                            meridiem </p>
                    </div>
                    <div type="verse" n="10">
                        <p> facta est autem fames in terra descenditque Abram in
                            Aegyptum ut peregrinaretur ibi praevaluerat enim
                            fames in terra </p>
                    </div>
                    <div type="verse" n="11">
                        <p> cumque prope esset ut ingrederetur Aegyptum dixit
                            Sarai uxori suae novi quod pulchra sis mulier </p>
                    </div>
                    <div type="verse" n="12">
                        <p> et quod cum viderint te Aegyptii dicturi sunt uxor
                            ipsius est et interficient me et te reservabunt </p>
                    </div>
                    <div type="verse" n="13">
                        <p> dic ergo obsecro te quod soror mea sis ut bene sit
                            mihi propter te et vivat anima mea ob gratiam tui
                        </p>
                    </div>
                    <div type="verse" n="14">
                        <p> cum itaque ingressus esset Abram Aegyptum viderunt
                            Aegyptii mulierem quod esset pulchra nimis </p>
                    </div>
                    <div type="verse" n="15">
                        <p> et nuntiaverunt principes Pharaoni et laudaverunt eam
                            apud illum et sublata est mulier in domum Pharaonis
                        </p>
                    </div>
                    <div type="verse" n="16">
                        <p> Abram vero bene usi sunt propter illam fueruntque ei
                            oves et boves et asini et servi et famulae et asinae
                            et cameli </p>
                    </div>
                    <div type="verse" n="17">
                        <p> flagellavit autem Dominus Pharaonem plagis maximis et
                            domum eius propter Sarai uxorem Abram </p>
                    </div>
                    <div type="verse" n="18">
                        <p> vocavitque Pharao Abram et dixit ei quidnam est quod
                            fecisti mihi quare non indicasti quod uxor tua esset
                        </p>
                    </div>
                    <div type="verse" n="19">
                        <p> quam ob causam dixisti esse sororem tuam ut tollerem
                            eam mihi in uxorem nunc igitur ecce coniux tua
                            accipe eam et vade </p>
                    </div>
                    <div type="verse" n="20">
                        <p> praecepitque Pharao super Abram viris et deduxerunt
                            eum et uxorem illius et omnia quae habebat</p>
                    </div>
                </div>
                <div type="chapter" n="13">
                    <div type="verse" n="1">
                        <p> ascendit ergo Abram de Aegypto ipse et uxor eius et
                            omnia quae habebat et Loth cum eo ad australem
                            plagam </p>
                    </div>
                    <div type="verse" n="2">
                        <p> erat autem dives valde in possessione argenti et auri
                        </p>
                    </div>
                    <div type="verse" n="3">
                        <p> reversusque est per iter quo venerat a meridie in
                            Bethel usque ad locum ubi prius fixerat tabernaculum
                            inter Bethel et Ai </p>
                    </div>
                    <div type="verse" n="4">
                        <p> in loco altaris quod fecerat prius et invocavit ibi
                            nomen Domini </p>
                    </div>
                    <div type="verse" n="5">
                        <p> sed et Loth qui erat cum Abram fuerunt greges ovium
                            et armenta et tabernacula </p>
                    </div>
                    <div type="verse" n="6">
                        <p> nec poterat eos capere terra ut habitarent simul erat
                            quippe substantia eorum multa et non quibant
                            habitare communiter </p>
                    </div>
                    <div type="verse" n="7">
                        <p> unde et facta est rixa inter pastores gregum Abram et
                            Loth eo autem tempore Chananeus et Ferezeus
                            habitabant in illa terra </p>
                    </div>
                    <div type="verse" n="8">
                        <p> dixit ergo Abram ad Loth ne quaeso sit iurgium inter
                            me et te et inter pastores meos et pastores tuos
                            fratres enim sumus </p>
                    </div>
                    <div type="verse" n="9">
                        <p> ecce universa terra coram te est recede a me obsecro
                            si ad sinistram ieris ego ad dexteram tenebo si tu
                            dexteram elegeris ego ad sinistram pergam </p>
                    </div>
                    <div type="verse" n="10">
                        <p> elevatis itaque Loth oculis vidit omnem circa
                            regionem Iordanis quae universa inrigabatur antequam
                            subverteret Dominus Sodomam et Gomorram sicut
                            paradisus Domini et sicut Aegyptus venientibus in
                            Segor </p>
                    </div>
                    <div type="verse" n="11">
                        <p> elegitque sibi Loth regionem circa Iordanem et
                            recessit ab oriente divisique sunt alterutrum a
                            fratre suo </p>
                    </div>
                    <div type="verse" n="12">
                        <p> Abram habitavit in terra Chanaan Loth moratus est in
                            oppidis quae erant circa Iordanem et habitavit in
                            Sodomis </p>
                    </div>
                    <div type="verse" n="13">
                        <p> homines autem Sodomitae pessimi erant et peccatores
                            coram Domino nimis </p>
                    </div>
                    <div type="verse" n="14">
                        <p> dixitque Dominus ad Abram postquam divisus est Loth
                            ab eo leva oculos tuos et vide a loco in quo nunc es
                            ad aquilonem et ad meridiem ad orientem et ad
                            occidentem </p>
                    </div>
                    <div type="verse" n="15">
                        <p> omnem terram quam conspicis tibi dabo et semini tuo
                            usque in sempiternum </p>
                    </div>
                    <div type="verse" n="16">
                        <p> faciamque semen tuum sicut pulverem terrae si quis
                            potest hominum numerare pulverem semen quoque tuum
                            numerare poterit </p>
                    </div>
                    <div type="verse" n="17">
                        <p> surge et perambula terram in longitudine et in
                            latitudine sua quia tibi daturus sum eam </p>
                    </div>
                    <div type="verse" n="18">
                        <p> movens igitur Abram tabernaculum suum venit et
                            habitavit iuxta convallem Mambre quod est in Hebron
                            aedificavitque ibi altare Domino</p>
                    </div>
                </div>
                <div type="chapter" n="14">
                    <div type="verse" n="1">
                        <p> factum est autem in illo tempore ut Amrafel rex
                            Sennaar et Arioch rex Ponti et Chodorlahomor rex
                            Aelamitarum et Thadal rex Gentium </p>
                    </div>
                    <div type="verse" n="2">
                        <p> inirent bellum contra Bara regem Sodomorum et contra
                            Bersa regem Gomorrae et contra Sennaab regem Adamae
                            et contra Semeber regem Seboim contraque regem Balae
                            ipsa est Segor </p>
                    </div>
                    <div type="verse" n="3">
                        <p> omnes hii convenerunt in vallem Silvestrem quae nunc
                            est mare Salis </p>
                    </div>
                    <div type="verse" n="4">
                        <p> duodecim enim annis servierant Chodorlahomor et
                            tertiodecimo anno recesserunt ab eo </p>
                    </div>
                    <div type="verse" n="5">
                        <p> igitur anno quartodecimo venit Chodorlahomor et reges
                            qui erant cum eo percusseruntque Rafaim in
                            Astharothcarnaim et Zuzim cum eis et Emim in
                            Savecariathaim </p>
                    </div>
                    <div type="verse" n="6">
                        <p> et Chorreos in montibus Seir usque ad campestria
                            Pharan quae est in solitudine </p>
                    </div>
                    <div type="verse" n="7">
                        <p> reversique sunt et venerunt ad fontem Mesfat ipsa est
                            Cades et percusserunt omnem regionem Amalechitarum
                            et Amorreum qui habitabat in Asasonthamar </p>
                    </div>
                    <div type="verse" n="8">
                        <p> et egressi sunt rex Sodomorum et rex Gomorrae rexque
                            Adamae et rex Seboim necnon et rex Balae quae est
                            Segor et direxerunt contra eos aciem in valle
                            Silvestri </p>
                    </div>
                    <div type="verse" n="9">
                        <p> scilicet adversum Chodorlahomor regem Aelamitarum et
                            Thadal regem Gentium et Amrafel regem Sennaar et
                            Arioch regem Ponti quattuor reges adversus quinque
                        </p>
                    </div>
                    <div type="verse" n="10">
                        <p> vallis autem Silvestris habebat puteos multos
                            bituminis itaque rex Sodomorum et Gomorrae terga
                            verterunt cecideruntque ibi et qui remanserant
                            fugerunt ad montem </p>
                    </div>
                    <div type="verse" n="11">
                        <p> tulerunt autem omnem substantiam Sodomorum et
                            Gomorrae et universa quae ad cibum pertinent et
                            abierunt </p>
                    </div>
                    <div type="verse" n="12">
                        <p> necnon et Loth et substantiam eius filium fratris
                            Abram qui habitabat in Sodomis </p>
                    </div>
                    <div type="verse" n="13">
                        <p> et ecce unus qui evaserat nuntiavit Abram Hebraeo qui
                            habitabat in convalle Mambre Amorrei fratris Eschol
                            et fratris Aner hii enim pepigerant foedus cum Abram
                        </p>
                    </div>
                    <div type="verse" n="14">
                        <p> quod cum audisset Abram captum videlicet Loth fratrem
                            suum numeravit expeditos vernaculos suos trecentos
                            decem et octo et persecutus est eos usque Dan </p>
                    </div>
                    <div type="verse" n="15">
                        <p> et divisis sociis inruit super eos nocte percussitque
                            eos et persecutus est usque Hoba quae est ad levam
                            Damasci </p>
                    </div>
                    <div type="verse" n="16">
                        <p> reduxitque omnem substantiam et Loth fratrem suum cum
                            substantia illius mulieres quoque et populum </p>
                    </div>
                    <div type="verse" n="17">
                        <p> egressus est autem rex Sodomorum in occursum eius
                            postquam reversus est a caede Chodorlahomor et regum
                            qui cum eo erant in valle Save quae est vallis Regis
                        </p>
                    </div>
                    <div type="verse" n="18">
                        <p> at vero Melchisedech rex Salem proferens panem et
                            vinum erat enim sacerdos Dei altissimi </p>
                    </div>
                    <div type="verse" n="19">
                        <p> benedixit ei et ait benedictus Abram Deo excelso qui
                            creavit caelum et terram </p>
                    </div>
                    <div type="verse" n="20">
                        <p> et benedictus Deus excelsus quo protegente hostes in
                            manibus tuis sunt et dedit ei decimas ex omnibus
                        </p>
                    </div>
                    <div type="verse" n="21">
                        <p> dixit autem rex Sodomorum ad Abram da mihi animas
                            cetera tolle tibi </p>
                    </div>
                    <div type="verse" n="22">
                        <p> qui respondit ei levo manum meam ad Dominum Deum
                            excelsum possessorem caeli et terrae </p>
                    </div>
                    <div type="verse" n="23">
                        <p> quod a filo subteminis usque ad corrigiam caligae non
                            accipiam ex omnibus quae tua sunt ne dicas ego
                            ditavi Abram </p>
                    </div>
                    <div type="verse" n="24">
                        <p> exceptis his quae comederunt iuvenes et partibus
                            virorum qui venerunt mecum Aner Eschol et Mambre
                            isti accipient partes suas</p>
                    </div>
                </div>
                <div type="chapter" n="15">
                    <div type="verse" n="1">
                        <p> his itaque transactis factus est sermo Domini ad
                            Abram per visionem dicens noli timere Abram ego
                            protector tuus sum et merces tua magna nimis </p>
                    </div>
                    <div type="verse" n="2">
                        <p> dixitque Abram Domine Deus quid dabis mihi ego vadam
                            absque liberis et filius procuratoris domus meae
                            iste Damascus Eliezer </p>
                    </div>
                    <div type="verse" n="3">
                        <p> addiditque Abram mihi autem non dedisti semen et ecce
                            vernaculus meus heres meus erit </p>
                    </div>
                    <div type="verse" n="4">
                        <p> statimque sermo Domini factus est ad eum dicens non
                            erit hic heres tuus sed qui egredietur de utero tuo
                            ipsum habebis heredem </p>
                    </div>
                    <div type="verse" n="5">
                        <p> eduxitque eum foras et ait illi suspice caelum et
                            numera stellas si potes et dixit ei sic erit semen
                            tuum </p>
                    </div>
                    <div type="verse" n="6">
                        <p> credidit Domino et reputatum est ei ad iustitiam </p>
                    </div>
                    <div type="verse" n="7">
                        <p> dixitque ad eum ego Dominus qui eduxi te de Ur
                            Chaldeorum ut darem tibi terram istam et possideres
                            eam </p>
                    </div>
                    <div type="verse" n="8">
                        <p> at ille ait Domine Deus unde scire possum quod
                            possessurus sim eam </p>
                    </div>
                    <div type="verse" n="9">
                        <p> respondens Dominus sume inquit mihi vaccam triennem
                            et capram trimam et arietem annorum trium turturem
                            quoque et columbam </p>
                    </div>
                    <div type="verse" n="10">
                        <p> qui tollens universa haec divisit per medium et
                            utrasque partes contra se altrinsecus posuit aves
                            autem non divisit </p>
                    </div>
                    <div type="verse" n="11">
                        <p> descenderuntque volucres super cadavera et abigebat
                            eas Abram </p>
                    </div>
                    <div type="verse" n="12">
                        <p> cumque sol occumberet sopor inruit super Abram et
                            horror magnus et tenebrosus invasit eum </p>
                    </div>
                    <div type="verse" n="13">
                        <p> dictumque est ad eum scito praenoscens quod
                            peregrinum futurum sit semen tuum in terra non sua
                            et subicient eos servituti et adfligent
                            quadringentis annis </p>
                    </div>
                    <div type="verse" n="14">
                        <p> verumtamen gentem cui servituri sunt ego iudicabo et
                            post haec egredientur cum magna substantia </p>
                    </div>
                    <div type="verse" n="15">
                        <p> tu autem ibis ad patres tuos in pace sepultus in
                            senectute bona </p>
                    </div>
                    <div type="verse" n="16">
                        <p> generatione autem quarta revertentur huc necdum enim
                            conpletae sunt iniquitates Amorreorum usque ad
                            praesens tempus </p>
                    </div>
                    <div type="verse" n="17">
                        <p> cum ergo occubuisset sol facta est caligo tenebrosa
                            et apparuit clibanus fumans et lampas ignis
                            transiens inter divisiones illas </p>
                    </div>
                    <div type="verse" n="18">
                        <p> in die illo pepigit Dominus cum Abram foedus dicens
                            semini tuo dabo terram hanc a fluvio Aegypti usque
                            ad fluvium magnum flumen Eufraten </p>
                    </div>
                    <div type="verse" n="19">
                        <p> Cineos et Cenezeos et Cedmoneos </p>
                    </div>
                    <div type="verse" n="20">
                        <p> et Hettheos et Ferezeos Rafaim quoque </p>
                    </div>
                    <div type="verse" n="21">
                        <p> et Amorreos et Chananeos et Gergeseos et Iebuseos</p>
                    </div>
                </div>
                <div type="chapter" n="16">
                    <div type="verse" n="1">
                        <p> igitur Sarai uxor Abram non genuerat liberos sed
                            habens ancillam aegyptiam nomine Agar </p>
                    </div>
                    <div type="verse" n="2">
                        <p> dixit marito suo ecce conclusit me Dominus ne parerem
                            ingredere ad ancillam meam si forte saltem ex illa
                            suscipiam filios cumque ille adquiesceret deprecanti
                        </p>
                    </div>
                    <div type="verse" n="3">
                        <p> tulit Agar Aegyptiam ancillam suam post annos decem
                            quam habitare coeperant in terra Chanaan et dedit
                            eam viro suo uxorem </p>
                    </div>
                    <div type="verse" n="4">
                        <p> qui ingressus est ad eam at illa concepisse se videns
                            despexit dominam suam </p>
                    </div>
                    <div type="verse" n="5">
                        <p> dixitque Sarai ad Abram inique agis contra me ego
                            dedi ancillam meam in sinum tuum quae videns quod
                            conceperit despectui me habet iudicet Dominus inter
                            me et te </p>
                    </div>
                    <div type="verse" n="6">
                        <p> cui respondens Abram ecce ait ancilla tua in manu tua
                            est utere ea ut libet adfligente igitur eam Sarai
                            fugam iniit </p>
                    </div>
                    <div type="verse" n="7">
                        <p> cumque invenisset illam angelus Domini iuxta fontem
                            aquae in solitudine qui est in via Sur </p>
                    </div>
                    <div type="verse" n="8">
                        <p> dixit ad eam Agar ancilla Sarai unde venis et quo
                            vadis quae respondit a facie Sarai dominae meae ego
                            fugio </p>
                    </div>
                    <div type="verse" n="9">
                        <p> dixitque ei angelus Domini revertere ad dominam tuam
                            et humiliare sub manibus ipsius </p>
                    </div>
                    <div type="verse" n="10">
                        <p> et rursum multiplicans inquit multiplicabo semen tuum
                            et non numerabitur prae multitudine </p>
                    </div>
                    <div type="verse" n="11">
                        <p> ac deinceps ecce ait concepisti et paries filium
                            vocabisque nomen eius Ismahel eo quod audierit
                            Dominus adflictionem tuam </p>
                    </div>
                    <div type="verse" n="12">
                        <p> hic erit ferus homo manus eius contra omnes et manus
                            omnium contra eum et e regione universorum fratrum
                            suorum figet tabernacula </p>
                    </div>
                    <div type="verse" n="13">
                        <p> vocavit autem nomen Domini qui loquebatur ad eam Tu
                            Deus qui vidisti me dixit enim profecto hic vidi
                            posteriora videntis me </p>
                    </div>
                    <div type="verse" n="14">
                        <p> propterea appellavit puteum illum puteum Viventis et
                            videntis me ipse est inter Cades et Barad </p>
                    </div>
                    <div type="verse" n="15">
                        <p> peperitque Abrae filium qui vocavit nomen eius
                            Ismahel </p>
                    </div>
                    <div type="verse" n="16">
                        <p> octoginta et sex annorum erat quando peperit ei Agar
                            Ismahelem</p>
                    </div>
                </div>
                <div type="chapter" n="17">
                    <div type="verse" n="1">
                        <p> postquam vero nonaginta et novem annorum esse
                            coeperat apparuit ei Dominus dixitque ad eum ego
                            Deus omnipotens ambula coram me et esto perfectus
                        </p>
                    </div>
                    <div type="verse" n="2">
                        <p> ponamque foedus meum inter me et te et multiplicabo
                            te vehementer nimis </p>
                    </div>
                    <div type="verse" n="3">
                        <p> cecidit Abram pronus in faciem </p>
                    </div>
                    <div type="verse" n="4">
                        <p> dixitque ei Deus ego sum et pactum meum tecum erisque
                            pater multarum gentium </p>
                    </div>
                    <div type="verse" n="5">
                        <p> nec ultra vocabitur nomen tuum Abram sed appellaberis
                            Abraham quia patrem multarum gentium constitui te
                        </p>
                    </div>
                    <div type="verse" n="6">
                        <p> faciamque te crescere vehementissime et ponam in
                            gentibus regesque ex te egredientur </p>
                    </div>
                    <div type="verse" n="7">
                        <p> et statuam pactum meum inter me et te et inter semen
                            tuum post te in generationibus suis foedere
                            sempiterno ut sim Deus tuus et seminis tui post te
                        </p>
                    </div>
                    <div type="verse" n="8">
                        <p> daboque tibi et semini tuo terram peregrinationis
                            tuae omnem terram Chanaan in possessionem aeternam
                            eroque Deus eorum </p>
                    </div>
                    <div type="verse" n="9">
                        <p> dixit iterum Deus ad Abraham et tu ergo custodies
                            pactum meum et semen tuum post te in generationibus
                            suis </p>
                    </div>
                    <div type="verse" n="10">
                        <p> hoc est pactum quod observabitis inter me et vos et
                            semen tuum post te circumcidetur ex vobis omne
                            masculinum </p>
                    </div>
                    <div type="verse" n="11">
                        <p> et circumcidetis carnem praeputii vestri ut sit in
                            signum foederis inter me et vos </p>
                    </div>
                    <div type="verse" n="12">
                        <p> infans octo dierum circumcidetur in vobis omne
                            masculinum in generationibus vestris tam vernaculus
                            quam empticius circumcidetur et quicumque non fuerit
                            de stirpe vestra </p>
                    </div>
                    <div type="verse" n="13">
                        <p> eritque pactum meum in carne vestra in foedus
                            aeternum </p>
                    </div>
                    <div type="verse" n="14">
                        <p> masculus cuius praeputii caro circumcisa non fuerit
                            delebitur anima illa de populo suo quia pactum meum
                            irritum fecit </p>
                    </div>
                    <div type="verse" n="15">
                        <p> dixit quoque Deus ad Abraham Sarai uxorem tuam non
                            vocabis Sarai sed Sarram </p>
                    </div>
                    <div type="verse" n="16">
                        <p> et benedicam ei et ex illa dabo tibi filium cui
                            benedicturus sum eritque in nationes et reges
                            populorum orientur ex eo </p>
                    </div>
                    <div type="verse" n="17">
                        <p> cecidit Abraham in faciem et risit dicens in corde
                            suo putasne centenario nascetur filius et Sarra
                            nonagenaria pariet </p>
                    </div>
                    <div type="verse" n="18">
                        <p> dixitque ad Deum utinam Ismahel vivat coram te </p>
                    </div>
                    <div type="verse" n="19">
                        <p> et ait Deus ad Abraham Sarra uxor tua pariet tibi
                            filium vocabisque nomen eius Isaac et constituam
                            pactum meum illi in foedus sempiternum et semini
                            eius post eum </p>
                    </div>
                    <div type="verse" n="20">
                        <p> super Ismahel quoque exaudivi te ecce benedicam ei et
                            augebo et multiplicabo eum valde duodecim duces
                            generabit et faciam illum in gentem magnam </p>
                    </div>
                    <div type="verse" n="21">
                        <p> pactum vero meum statuam ad Isaac quem pariet tibi
                            Sarra tempore isto in anno altero </p>
                    </div>
                    <div type="verse" n="22">
                        <p> cumque finitus esset sermo loquentis cum eo ascendit
                            Deus ab Abraham </p>
                    </div>
                    <div type="verse" n="23">
                        <p> tulit autem Abraham Ismahelem filium suum et omnes
                            vernaculos domus suae universosque quos emerat
                            cunctos mares ex omnibus viris domus suae et
                            circumcidit carnem praeputii eorum statim in ipsa
                            die sicut praeceperat ei Deus </p>
                    </div>
                    <div type="verse" n="24">
                        <p> nonaginta novem erat annorum quando circumcidit
                            carnem praeputii sui </p>
                    </div>
                    <div type="verse" n="25">
                        <p> et Ismahel filius eius tredecim annos impleverat
                            tempore circumcisionis suae </p>
                    </div>
                    <div type="verse" n="26">
                        <p> eadem die circumcisus est Abraham et Ismahel filius
                            eius </p>
                    </div>
                    <div type="verse" n="27">
                        <p> et omnes viri domus illius tam vernaculi quam
                            empticii et alienigenae pariter circumcisi sunt</p>
                    </div>
                </div>
                <div type="chapter" n="18">
                    <div type="verse" n="1">
                        <p> apparuit autem ei Dominus in convalle Mambre sedenti
                            in ostio tabernaculi sui in ipso fervore diei </p>
                    </div>
                    <div type="verse" n="2">
                        <p> cumque elevasset oculos apparuerunt ei tres viri
                            stantes propter eum quos cum vidisset cucurrit in
                            occursum eorum de ostio tabernaculi et adoravit in
                            terra </p>
                    </div>
                    <div type="verse" n="3">
                        <p> et dixit Domine si inveni gratiam in oculis tuis ne
                            transeas servum tuum </p>
                    </div>
                    <div type="verse" n="4">
                        <p> sed adferam pauxillum aquae et lavate pedes vestros
                            et requiescite sub arbore </p>
                    </div>
                    <div type="verse" n="5">
                        <p> ponam buccellam panis et confortate cor vestrum
                            postea transibitis idcirco enim declinastis ad
                            servum vestrum qui dixerunt fac ut locutus es </p>
                    </div>
                    <div type="verse" n="6">
                        <p> festinavit Abraham in tabernaculum ad Sarram dixitque
                            ei adcelera tria sata similae commisce et fac
                            subcinericios panes </p>
                    </div>
                    <div type="verse" n="7">
                        <p> ipse vero ad armentum cucurrit et tulit inde vitulum
                            tenerrimum et optimum deditque puero qui festinavit
                            et coxit illum </p>
                    </div>
                    <div type="verse" n="8">
                        <p> tulit quoque butyrum et lac et vitulum quem coxerat
                            et posuit coram eis ipse vero stabat iuxta eos sub
                            arbore </p>
                    </div>
                    <div type="verse" n="9">
                        <p> cumque comedissent dixerunt ad eum ubi est Sarra uxor
                            tua ille respondit ecce in tabernaculo est </p>
                    </div>
                    <div type="verse" n="10">
                        <p> cui dixit revertens veniam ad te tempore isto vita
                            comite et habebit filium Sarra uxor tua quo audito
                            Sarra risit post ostium tabernaculi </p>
                    </div>
                    <div type="verse" n="11">
                        <p> erant autem ambo senes provectaeque aetatis et
                            desierant Sarrae fieri muliebria </p>
                    </div>
                    <div type="verse" n="12">
                        <p> quae risit occulte dicens postquam consenui et
                            dominus meus vetulus est voluptati operam dabo </p>
                    </div>
                    <div type="verse" n="13">
                        <p> dixit autem Dominus ad Abraham quare risit Sarra
                            dicens num vere paritura sum anus </p>
                    </div>
                    <div type="verse" n="14">
                        <p> numquid Deo est quicquam difficile iuxta condictum
                            revertar ad te hoc eodem tempore vita comite et
                            habebit Sarra filium </p>
                    </div>
                    <div type="verse" n="15">
                        <p> negavit Sarra dicens non risi timore perterrita
                            Dominus autem non est inquit ita sed risisti </p>
                    </div>
                    <div type="verse" n="16">
                        <p> cum ergo surrexissent inde viri direxerunt oculos
                            suos contra Sodomam et Abraham simul gradiebatur
                            deducens eos </p>
                    </div>
                    <div type="verse" n="17">
                        <p> dixitque Dominus num celare potero Abraham quae
                            gesturus sum </p>
                    </div>
                    <div type="verse" n="18">
                        <p> cum futurus sit in gentem magnam ac robustissimam et
                            benedicendae sint in illo omnes nationes terrae </p>
                    </div>
                    <div type="verse" n="19">
                        <p> scio enim quod praecepturus sit filiis suis et domui
                            suae post se ut custodiant viam Domini et faciant
                            iustitiam et iudicium ut adducat Dominus propter
                            Abraham omnia quae locutus est ad eum </p>
                    </div>
                    <div type="verse" n="20">
                        <p> dixit itaque Dominus clamor Sodomorum et Gomorrae
                            multiplicatus est et peccatum earum adgravatum est
                            nimis </p>
                    </div>
                    <div type="verse" n="21">
                        <p> descendam et videbo utrum clamorem qui venit ad me
                            opere conpleverint an non est ita ut sciam </p>
                    </div>
                    <div type="verse" n="22">
                        <p> converteruntque se inde et abierunt Sodomam Abraham
                            vero adhuc stabat coram Domino </p>
                    </div>
                    <div type="verse" n="23">
                        <p> et adpropinquans ait numquid perdes iustum cum impio
                        </p>
                    </div>
                    <div type="verse" n="24">
                        <p> si fuerint quinquaginta iusti in civitate peribunt
                            simul et non parces loco illi propter quinquaginta
                            iustos si fuerint in eo </p>
                    </div>
                    <div type="verse" n="25">
                        <p> absit a te ut rem hanc facias et occidas iustum cum
                            impio fiatque iustus sicut impius non est hoc tuum
                            qui iudicas omnem terram nequaquam facies iudicium
                        </p>
                    </div>
                    <div type="verse" n="26">
                        <p> dixitque Dominus ad eum si invenero Sodomis
                            quinquaginta iustos in medio civitatis dimittam omni
                            loco propter eos </p>
                    </div>
                    <div type="verse" n="27">
                        <p> respondens Abraham ait quia semel coepi loquar ad
                            Dominum meum cum sim pulvis et cinis </p>
                    </div>
                    <div type="verse" n="28">
                        <p> quid si minus quinquaginta iustis quinque fuerint
                            delebis propter quinque universam urbem et ait non
                            delebo si invenero ibi quadraginta quinque </p>
                    </div>
                    <div type="verse" n="29">
                        <p> rursumque locutus est ad eum sin autem quadraginta
                            inventi fuerint quid facies ait non percutiam
                            propter quadraginta </p>
                    </div>
                    <div type="verse" n="30">
                        <p> ne quaeso inquit indigneris Domine si loquar quid si
                            inventi fuerint ibi triginta respondit non faciam si
                            invenero ibi triginta </p>
                    </div>
                    <div type="verse" n="31">
                        <p> quia semel ait coepi loquar ad Dominum meum quid si
                            inventi fuerint ibi viginti dixit non interficiam
                            propter viginti </p>
                    </div>
                    <div type="verse" n="32">
                        <p> obsecro inquit ne irascaris Domine si loquar adhuc
                            semel quid si inventi fuerint ibi decem dixit non
                            delebo propter decem </p>
                    </div>
                    <div type="verse" n="33">
                        <p> abiit Dominus postquam cessavit loqui ad Abraham et
                            ille reversus est in locum suum</p>
                    </div>
                </div>
                <div type="chapter" n="19">
                    <div type="verse" n="1">
                        <p> veneruntque duo angeli Sodomam vespere sedente Loth
                            in foribus civitatis qui cum vidisset surrexit et
                            ivit obviam eis adoravitque pronus in terra </p>
                    </div>
                    <div type="verse" n="2">
                        <p> et dixit obsecro domini declinate in domum pueri
                            vestri et manete ibi lavate pedes vestros et mane
                            proficiscimini in viam vestram qui dixerunt minime
                            sed in platea manebimus </p>
                    </div>
                    <div type="verse" n="3">
                        <p> conpulit illos oppido ut deverterent ad eum
                            ingressisque domum illius fecit convivium coxit
                            azyma et comederunt </p>
                    </div>
                    <div type="verse" n="4">
                        <p> prius autem quam irent cubitum viri civitatis
                            vallaverunt domum a puero usque ad senem omnis
                            populus simul </p>
                    </div>
                    <div type="verse" n="5">
                        <p> vocaveruntque Loth et dixerunt ei ubi sunt viri qui
                            introierunt ad te nocte educ illos huc ut
                            cognoscamus eos </p>
                    </div>
                    <div type="verse" n="6">
                        <p> egressus ad eos Loth post tergum adcludens ostium ait
                        </p>
                    </div>
                    <div type="verse" n="7">
                        <p> nolite quaeso fratres mei nolite malum hoc facere
                        </p>
                    </div>
                    <div type="verse" n="8">
                        <p> habeo duas filias quae necdum cognoverunt virum
                            educam eas ad vos et abutimini eis sicut placuerit
                            vobis dummodo viris istis nihil faciatis mali quia
                            ingressi sunt sub umbraculum tegminis mei </p>
                    </div>
                    <div type="verse" n="9">
                        <p> at illi dixerunt recede illuc et rursus ingressus es
                            inquiunt ut advena numquid ut iudices te ergo ipsum
                            magis quam hos adfligemus vimque faciebant Loth
                            vehementissime iam prope erat ut refringerent fores
                        </p>
                    </div>
                    <div type="verse" n="10">
                        <p> et ecce miserunt manum viri et introduxerunt ad se
                            Loth cluseruntque ostium </p>
                    </div>
                    <div type="verse" n="11">
                        <p> et eos qui erant foris percusserunt caecitate a
                            minimo usque ad maximum ita ut ostium invenire non
                            possent </p>
                    </div>
                    <div type="verse" n="12">
                        <p> dixerunt autem ad Loth habes hic tuorum quempiam
                            generum aut filios aut filias omnes qui tui sunt
                            educ de urbe hac </p>
                    </div>
                    <div type="verse" n="13">
                        <p> delebimus enim locum istum eo quod increverit clamor
                            eorum coram Domino qui misit nos ut perdamus illos
                        </p>
                    </div>
                    <div type="verse" n="14">
                        <p> egressus itaque Loth locutus est ad generos suos qui
                            accepturi erant filias eius et dixit surgite
                            egredimini de loco isto quia delebit Dominus
                            civitatem hanc et visus est eis quasi ludens loqui
                        </p>
                    </div>
                    <div type="verse" n="15">
                        <p> cumque esset mane cogebant eum angeli dicentes surge
                            et tolle uxorem tuam et duas filias quas habes ne et
                            tu pariter pereas in scelere civitatis </p>
                    </div>
                    <div type="verse" n="16">
                        <p> dissimulante illo adprehenderunt manum eius et manum
                            uxoris ac duarum filiarum eius eo quod parceret
                            Dominus illi </p>
                    </div>
                    <div type="verse" n="17">
                        <p> et eduxerunt eum posueruntque extra civitatem ibi
                            locutus est ad eum salva animam tuam noli respicere
                            post tergum nec stes in omni circa regione sed in
                            monte salvum te fac ne et tu simul pereas </p>
                    </div>
                    <div type="verse" n="18">
                        <p> dixitque Loth ad eos quaeso Domine mi </p>
                    </div>
                    <div type="verse" n="19">
                        <p> quia invenit servus tuus gratiam coram te et
                            magnificasti misericordiam tuam quam fecisti mecum
                            ut salvares animam meam nec possum in monte salvari
                            ne forte adprehendat me malum et moriar </p>
                    </div>
                    <div type="verse" n="20">
                        <p> est civitas haec iuxta ad quam possum fugere parva et
                            salvabor in ea numquid non modica est et vivet anima
                            mea </p>
                    </div>
                    <div type="verse" n="21">
                        <p> dixitque ad eum ecce etiam in hoc suscepi preces tuas
                            ut non subvertam urbem pro qua locutus es </p>
                    </div>
                    <div type="verse" n="22">
                        <p> festina et salvare ibi quia non potero facere
                            quicquam donec ingrediaris illuc idcirco vocatum est
                            nomen urbis illius Segor </p>
                    </div>
                    <div type="verse" n="23">
                        <p> sol egressus est super terram et Loth ingressus est
                            in Segor </p>
                    </div>
                    <div type="verse" n="24">
                        <p> igitur Dominus pluit super Sodomam et Gomorram
                            sulphur et ignem a Domino de caelo </p>
                    </div>
                    <div type="verse" n="25">
                        <p> et subvertit civitates has et omnem circa regionem
                            universos habitatores urbium et cuncta terrae
                            virentia </p>
                    </div>
                    <div type="verse" n="26">
                        <p> respiciensque uxor eius post se versa est in statuam
                            salis </p>
                    </div>
                    <div type="verse" n="27">
                        <p> Abraham autem consurgens mane ubi steterat prius cum
                            Domino </p>
                    </div>
                    <div type="verse" n="28">
                        <p> intuitus est Sodomam et Gomorram et universam terram
                            regionis illius viditque ascendentem favillam de
                            terra quasi fornacis fumum </p>
                    </div>
                    <div type="verse" n="29">
                        <p> cum enim subverteret Deus civitates regionis illius
                            recordatus est Abrahae et liberavit Loth de
                            subversione urbium in quibus habitaverat </p>
                    </div>
                    <div type="verse" n="30">
                        <p> ascenditque Loth de Segor et mansit in monte duae
                            quoque filiae eius cum eo timuerat enim manere in
                            Segor et mansit in spelunca ipse et duae filiae eius
                        </p>
                    </div>
                    <div type="verse" n="31">
                        <p> dixitque maior ad minorem pater noster senex est et
                            nullus virorum remansit in terra qui possit ingredi
                            ad nos iuxta morem universae terrae </p>
                    </div>
                    <div type="verse" n="32">
                        <p> veni inebriemus eum vino dormiamusque cum eo ut
                            servare possimus ex patre nostro semen </p>
                    </div>
                    <div type="verse" n="33">
                        <p> dederunt itaque patri suo bibere vinum nocte illa et
                            ingressa est maior dormivitque cum patre at ille non
                            sensit nec quando accubuit filia nec quando surrexit
                        </p>
                    </div>
                    <div type="verse" n="34">
                        <p> altera quoque die dixit maior ad minorem ecce dormivi
                            heri cum patre meo demus ei bibere vinum etiam hac
                            nocte et dormies cum eo ut salvemus semen de patre
                            nostro </p>
                    </div>
                    <div type="verse" n="35">
                        <p> dederunt et illa nocte patri vinum ingressaque minor
                            filia dormivit cum eo et nec tunc quidem sensit
                            quando concubuerit vel quando illa surrexerit </p>
                    </div>
                    <div type="verse" n="36">
                        <p> conceperunt ergo duae filiae Loth de patre suo </p>
                    </div>
                    <div type="verse" n="37">
                        <p> peperitque maior filium et vocavit nomen eius Moab
                            ipse est pater Moabitarum usque in praesentem diem
                        </p>
                    </div>
                    <div type="verse" n="38">
                        <p> minor quoque peperit filium et vocavit nomen eius
                            Ammon id est filius populi mei ipse est pater
                            Ammanitarum usque hodie</p>
                    </div>
                </div>
                <div type="chapter" n="20">
                    <div type="verse" n="1">
                        <p> profectus inde Abraham in terram australem habitavit
                            inter Cades et Sur et peregrinatus est in Geraris
                        </p>
                    </div>
                    <div type="verse" n="2">
                        <p> dixitque de Sarra uxore sua soror mea est misit ergo
                            Abimelech rex Gerarae et tulit eam </p>
                    </div>
                    <div type="verse" n="3">
                        <p> venit autem Deus ad Abimelech per somnium noctis et
                            ait ei en morieris propter mulierem quam tulisti
                            habet enim virum </p>
                    </div>
                    <div type="verse" n="4">
                        <p> Abimelech vero non tetigerat eam et ait Domine num
                            gentem ignorantem et iustam interficies </p>
                    </div>
                    <div type="verse" n="5">
                        <p> nonne ipse dixit mihi soror mea est et ipsa ait
                            frater meus est in simplicitate cordis mei et
                            munditia manuum mearum feci hoc </p>
                    </div>
                    <div type="verse" n="6">
                        <p> dixitque ad eum Deus et ego scio quod simplici corde
                            feceris et ideo custodivi te ne peccares in me et
                            non dimisi ut tangeres eam </p>
                    </div>
                    <div type="verse" n="7">
                        <p> nunc igitur redde uxorem viro suo quia propheta est
                            et orabit pro te et vives si autem nolueris reddere
                            scito quod morte morieris tu et omnia quae tua sunt
                        </p>
                    </div>
                    <div type="verse" n="8">
                        <p> statimque de nocte consurgens Abimelech vocavit omnes
                            servos suos et locutus est universa verba haec in
                            auribus eorum timueruntque omnes viri valde </p>
                    </div>
                    <div type="verse" n="9">
                        <p> vocavit autem Abimelech etiam Abraham et dixit ei
                            quid fecisti nobis quid peccavimus in te quia
                            induxisti super me et super regnum meum peccatum
                            grande quae non debuisti facere fecisti nobis </p>
                    </div>
                    <div type="verse" n="10">
                        <p> rursusque expostulans ait quid vidisti ut hoc faceres
                        </p>
                    </div>
                    <div type="verse" n="11">
                        <p> respondit Abraham cogitavi mecum dicens forsitan non
                            est timor Dei in loco isto et interficient me
                            propter uxorem meam </p>
                    </div>
                    <div type="verse" n="12">
                        <p> alias autem et vere soror mea est filia patris mei et
                            non filia matris meae et duxi eam uxorem </p>
                    </div>
                    <div type="verse" n="13">
                        <p> postquam autem eduxit me Deus de domo patris mei dixi
                            ad eam hanc misericordiam facies mecum in omni loco
                            ad quem ingrediemur dices quod frater tuus sim </p>
                    </div>
                    <div type="verse" n="14">
                        <p> tulit igitur Abimelech oves et boves et servos et
                            ancillas et dedit Abraham reddiditque illi Sarram
                            uxorem suam </p>
                    </div>
                    <div type="verse" n="15">
                        <p> et ait terra coram vobis est ubicumque tibi placuerit
                            habita </p>
                    </div>
                    <div type="verse" n="16">
                        <p> Sarrae autem dixit ecce mille argenteos dedi fratri
                            tuo hoc erit tibi in velamen oculorum ad omnes qui
                            tecum sunt et quocumque perrexeris mementoque te
                            deprehensam </p>
                    </div>
                    <div type="verse" n="17">
                        <p> orante autem Abraham sanavit Deus Abimelech et uxorem
                            ancillasque eius et pepererunt </p>
                    </div>
                    <div type="verse" n="18">
                        <p> concluserat enim Deus omnem vulvam domus Abimelech
                            propter Sarram uxorem Abraham</p>
                    </div>
                </div>
                <div type="chapter" n="21">
                    <div type="verse" n="1">
                        <p> visitavit autem Dominus Sarram sicut promiserat et
                            implevit quae locutus est </p>
                    </div>
                    <div type="verse" n="2">
                        <p> concepitque et peperit filium in senectute sua
                            tempore quo praedixerat ei Deus </p>
                    </div>
                    <div type="verse" n="3">
                        <p> vocavitque Abraham nomen filii sui quem genuit ei
                            Sarra Isaac </p>
                    </div>
                    <div type="verse" n="4">
                        <p> et circumcidit eum octavo die sicut praeceperat ei
                            Deus </p>
                    </div>
                    <div type="verse" n="5">
                        <p> cum centum esset annorum hac quippe aetate patris
                            natus est Isaac </p>
                    </div>
                    <div type="verse" n="6">
                        <p> dixitque Sarra risum fecit mihi Deus quicumque
                            audierit conridebit mihi </p>
                    </div>
                    <div type="verse" n="7">
                        <p> rursumque ait quis auditurum crederet Abraham quod
                            Sarra lactaret filium quem peperit ei iam seni </p>
                    </div>
                    <div type="verse" n="8">
                        <p> crevit igitur puer et ablactatus est fecitque Abraham
                            grande convivium in die ablactationis eius </p>
                    </div>
                    <div type="verse" n="9">
                        <p> cumque vidisset Sarra filium Agar Aegyptiae ludentem
                            dixit ad Abraham </p>
                    </div>
                    <div type="verse" n="10">
                        <p> eice ancillam hanc et filium eius non enim erit heres
                            filius ancillae cum filio meo Isaac </p>
                    </div>
                    <div type="verse" n="11">
                        <p> dure accepit hoc Abraham pro filio suo </p>
                    </div>
                    <div type="verse" n="12">
                        <p> cui dixit Deus non tibi videatur asperum super puero
                            et super ancilla tua omnia quae dixerit tibi Sarra
                            audi vocem eius quia in Isaac vocabitur tibi semen
                        </p>
                    </div>
                    <div type="verse" n="13">
                        <p> sed et filium ancillae faciam in gentem magnam quia
                            semen tuum est </p>
                    </div>
                    <div type="verse" n="14">
                        <p> surrexit itaque Abraham mane et tollens panem et
                            utrem aquae inposuit scapulae eius tradiditque
                            puerum et dimisit eam quae cum abisset errabat in
                            solitudine Bersabee </p>
                    </div>
                    <div type="verse" n="15">
                        <p> cumque consumpta esset aqua in utre abiecit puerum
                            subter unam arborum quae ibi erant </p>
                    </div>
                    <div type="verse" n="16">
                        <p> et abiit seditque e regione procul quantum potest
                            arcus iacere dixit enim non videbo morientem puerum
                            et sedens contra levavit vocem suam et flevit </p>
                    </div>
                    <div type="verse" n="17">
                        <p> exaudivit autem Deus vocem pueri vocavitque angelus
                            Domini Agar de caelo dicens quid agis Agar noli
                            timere exaudivit enim Deus vocem pueri de loco in
                            quo est </p>
                    </div>
                    <div type="verse" n="18">
                        <p> surge tolle puerum et tene manum illius quia in
                            gentem magnam faciam eum </p>
                    </div>
                    <div type="verse" n="19">
                        <p> aperuitque oculos eius Deus quae videns puteum aquae
                            abiit et implevit utrem deditque puero bibere </p>
                    </div>
                    <div type="verse" n="20">
                        <p> et fuit cum eo qui crevit et moratus est in
                            solitudine et factus est iuvenis sagittarius </p>
                    </div>
                    <div type="verse" n="21">
                        <p> habitavitque in deserto Pharan et accepit illi mater
                            sua uxorem de terra Aegypti </p>
                    </div>
                    <div type="verse" n="22">
                        <p> eodem tempore dixit Abimelech et Fichol princeps
                            exercitus eius ad Abraham Deus tecum est in
                            universis quae agis </p>
                    </div>
                    <div type="verse" n="23">
                        <p> iura ergo per Dominum ne noceas mihi et posteris meis
                            stirpique meae sed iuxta misericordiam quam feci
                            tibi facies mihi et terrae in qua versatus es advena
                        </p>
                    </div>
                    <div type="verse" n="24">
                        <p> dixitque Abraham ego iurabo </p>
                    </div>
                    <div type="verse" n="25">
                        <p> et increpavit Abimelech propter puteum aquae quem vi
                            abstulerant servi illius </p>
                    </div>
                    <div type="verse" n="26">
                        <p> respondit Abimelech nescivi quis fecerit hanc rem sed
                            et tu non indicasti mihi et ego non audivi praeter
                            hodie </p>
                    </div>
                    <div type="verse" n="27">
                        <p> tulit itaque Abraham oves et boves et dedit Abimelech
                            percusseruntque ambo foedus </p>
                    </div>
                    <div type="verse" n="28">
                        <p> et statuit Abraham septem agnas gregis seorsum </p>
                    </div>
                    <div type="verse" n="29">
                        <p> cui dixit Abimelech quid sibi volunt septem agnae
                            istae quas stare fecisti seorsum </p>
                    </div>
                    <div type="verse" n="30">
                        <p> at ille septem inquit agnas accipies de manu mea ut
                            sint in testimonium mihi quoniam ego fodi puteum
                            istum </p>
                    </div>
                    <div type="verse" n="31">
                        <p> idcirco vocatus est locus ille Bersabee quia ibi
                            uterque iuraverunt </p>
                    </div>
                    <div type="verse" n="32">
                        <p> et inierunt foedus pro puteo Iuramenti </p>
                    </div>
                    <div type="verse" n="33">
                        <p> surrexit autem Abimelech et Fichol princeps militiae
                            eius reversique sunt in terram Palestinorum Abraham
                            vero plantavit nemus in Bersabee et invocavit ibi
                            nomen Domini Dei aeterni </p>
                    </div>
                    <div type="verse" n="34">
                        <p> et fuit colonus terrae Philisthinorum diebus
                            multis</p>
                    </div>
                </div>
                <div type="chapter" n="22">
                    <div type="verse" n="1">
                        <p> quae postquam gesta sunt temptavit Deus Abraham et
                            dixit ad eum Abraham ille respondit adsum </p>
                    </div>
                    <div type="verse" n="2">
                        <p> ait ei tolle filium tuum unigenitum quem diligis
                            Isaac et vade in terram Visionis atque offer eum ibi
                            holocaustum super unum montium quem monstravero tibi
                        </p>
                    </div>
                    <div type="verse" n="3">
                        <p> igitur Abraham de nocte consurgens stravit asinum
                            suum ducens secum duos iuvenes et Isaac filium suum
                            cumque concidisset ligna in holocaustum abiit ad
                            locum quem praeceperat ei Deus </p>
                    </div>
                    <div type="verse" n="4">
                        <p> die autem tertio elevatis oculis vidit locum procul
                        </p>
                    </div>
                    <div type="verse" n="5">
                        <p> dixitque ad pueros suos expectate hic cum asino ego
                            et puer illuc usque properantes postquam
                            adoraverimus revertemur ad vos </p>
                    </div>
                    <div type="verse" n="6">
                        <p> tulit quoque ligna holocausti et inposuit super Isaac
                            filium suum ipse vero portabat in manibus ignem et
                            gladium cumque duo pergerent simul </p>
                    </div>
                    <div type="verse" n="7">
                        <p> dixit Isaac patri suo pater mi at ille respondit quid
                            vis fili ecce inquit ignis et ligna ubi est victima
                            holocausti </p>
                    </div>
                    <div type="verse" n="8">
                        <p> dixit Abraham Deus providebit sibi victimam
                            holocausti fili mi pergebant ergo pariter </p>
                    </div>
                    <div type="verse" n="9">
                        <p> veneruntque ad locum quem ostenderat ei Deus in quo
                            aedificavit altare et desuper ligna conposuit cumque
                            conligasset Isaac filium suum posuit eum in altari
                            super struem lignorum </p>
                    </div>
                    <div type="verse" n="10">
                        <p> extenditque manum et arripuit gladium ut immolaret
                            filium </p>
                    </div>
                    <div type="verse" n="11">
                        <p> et ecce angelus Domini de caelo clamavit dicens
                            Abraham Abraham qui respondit adsum </p>
                    </div>
                    <div type="verse" n="12">
                        <p> dixitque ei non extendas manum tuam super puerum
                            neque facias illi quicquam nunc cognovi quod timeas
                            Dominum et non peperceris filio tuo unigenito
                            propter me </p>
                    </div>
                    <div type="verse" n="13">
                        <p> levavit Abraham oculos viditque post tergum arietem
                            inter vepres herentem cornibus quem adsumens obtulit
                            holocaustum pro filio </p>
                    </div>
                    <div type="verse" n="14">
                        <p> appellavitque nomen loci illius Dominus videt unde
                            usque hodie dicitur in monte Dominus videbit </p>
                    </div>
                    <div type="verse" n="15">
                        <p> vocavit autem angelus Domini Abraham secundo de caelo
                            dicens </p>
                    </div>
                    <div type="verse" n="16">
                        <p> per memet ipsum iuravi dicit Dominus quia fecisti rem
                            hanc et non pepercisti filio tuo unigenito </p>
                    </div>
                    <div type="verse" n="17">
                        <p> benedicam tibi et multiplicabo semen tuum sicut
                            stellas caeli et velut harenam quae est in litore
                            maris possidebit semen tuum portas inimicorum suorum
                        </p>
                    </div>
                    <div type="verse" n="18">
                        <p> et benedicentur in semine tuo omnes gentes terrae
                            quia oboedisti voci meae </p>
                    </div>
                    <div type="verse" n="19">
                        <p> reversus est Abraham ad pueros suos abieruntque
                            Bersabee simul et habitavit ibi </p>
                    </div>
                    <div type="verse" n="20">
                        <p> his itaque gestis nuntiatum est Abraham quod Melcha
                            quoque genuisset filios Nahor fratri suo </p>
                    </div>
                    <div type="verse" n="21">
                        <p> Hus primogenitum et Buz fratrem eius Camuhel patrem
                            Syrorum </p>
                    </div>
                    <div type="verse" n="22">
                        <p> et Chased et Azau Pheldas quoque et Iedlaph </p>
                    </div>
                    <div type="verse" n="23">
                        <p> ac Bathuel de quo nata est Rebecca octo istos genuit
                            Melcha Nahor fratri Abraham </p>
                    </div>
                    <div type="verse" n="24">
                        <p> concubina vero illius nomine Roma peperit Tabee et
                            Gaom et Thaas et Maacha</p>
                    </div>
                </div>
                <div type="chapter" n="23">
                    <div type="verse" n="1">
                        <p> vixit autem Sarra centum viginti septem annis </p>
                    </div>
                    <div type="verse" n="2">
                        <p> et mortua est in civitate Arbee quae est Hebron in
                            terra Chanaan venitque Abraham ut plangeret et
                            fleret eam </p>
                    </div>
                    <div type="verse" n="3">
                        <p> cumque surrexisset ab officio funeris locutus est ad
                            filios Heth dicens </p>
                    </div>
                    <div type="verse" n="4">
                        <p> advena sum et peregrinus apud vos date mihi ius
                            sepulchri vobiscum ut sepeliam mortuum meum </p>
                    </div>
                    <div type="verse" n="5">
                        <p> responderuntque filii Heth </p>
                    </div>
                    <div type="verse" n="6">
                        <p> audi nos domine princeps Dei es apud nos in electis
                            sepulchris nostris sepeli mortuum tuum nullusque
                            prohibere te poterit quin in monumento eius sepelias
                            mortuum tuum </p>
                    </div>
                    <div type="verse" n="7">
                        <p> surrexit Abraham et adoravit populum terrae filios
                            videlicet Heth </p>
                    </div>
                    <div type="verse" n="8">
                        <p> dixitque ad eos si placet animae vestrae ut sepeliam
                            mortuum meum audite me et intercedite apud Ephron
                            filium Soor </p>
                    </div>
                    <div type="verse" n="9">
                        <p> ut det mihi speluncam duplicem quam habet in extrema
                            parte agri sui pecunia digna tradat mihi eam coram
                            vobis in possessionem sepulchri </p>
                    </div>
                    <div type="verse" n="10">
                        <p> habitabat autem Ephron in medio filiorum Heth
                            responditque ad Abraham cunctis audientibus qui
                            ingrediebantur portam civitatis illius dicens </p>
                    </div>
                    <div type="verse" n="11">
                        <p> nequaquam ita fiat domine mi sed magis ausculta quod
                            loquor agrum trado tibi et speluncam quae in eo est
                            praesentibus filiis populi mei sepeli mortuum tuum
                        </p>
                    </div>
                    <div type="verse" n="12">
                        <p> adoravit Abraham coram populo terrae </p>
                    </div>
                    <div type="verse" n="13">
                        <p> et locutus est ad Ephron circumstante plebe quaeso ut
                            audias me dabo pecuniam pro agro suscipe eam et sic
                            sepeliam mortuum meum in eo </p>
                    </div>
                    <div type="verse" n="14">
                        <p> respondit Ephron </p>
                    </div>
                    <div type="verse" n="15">
                        <p> domine mi audi terram quam postulas quadringentis
                            argenti siclis valet istud est pretium inter me et
                            te sed quantum est hoc sepeli mortuum tuum </p>
                    </div>
                    <div type="verse" n="16">
                        <p> quod cum audisset Abraham adpendit pecuniam quam
                            Ephron postulaverat audientibus filiis Heth
                            quadringentos siclos argenti et probati monetae
                            publicae </p>
                    </div>
                    <div type="verse" n="17">
                        <p> confirmatusque est ager quondam Ephronis in quo erat
                            spelunca duplex respiciens Mambre tam ipse quam
                            spelunca et omnes arbores eius in cunctis terminis
                            per circuitum </p>
                    </div>
                    <div type="verse" n="18">
                        <p> Abrahae in possessionem videntibus filiis Heth et
                            cunctis qui intrabant portam civitatis illius </p>
                    </div>
                    <div type="verse" n="19">
                        <p> atque ita sepelivit Abraham Sarram uxorem suam in
                            spelunca agri duplici qui respiciebat Mambre haec
                            est Hebron in terra Chanaan </p>
                    </div>
                    <div type="verse" n="20">
                        <p> et confirmatus est ager et antrum quod erat in eo
                            Abrahae in possessionem monumenti a filiis Heth</p>
                    </div>
                </div>
                <div type="chapter" n="24">
                    <div type="verse" n="1">
                        <p> erat autem Abraham senex dierumque multorum et
                            Dominus in cunctis benedixerat ei </p>
                    </div>
                    <div type="verse" n="2">
                        <p> dixitque ad servum seniorem domus suae qui praeerat
                            omnibus quae habebat pone manum tuam subter femur
                            meum </p>
                    </div>
                    <div type="verse" n="3">
                        <p> ut adiurem te per Dominum Deum caeli et terrae ut non
                            accipias uxorem filio meo de filiabus Chananeorum
                            inter quos habito </p>
                    </div>
                    <div type="verse" n="4">
                        <p> sed ad terram et ad cognationem meam proficiscaris et
                            inde accipias uxorem filio meo Isaac </p>
                    </div>
                    <div type="verse" n="5">
                        <p> respondit servus si noluerit mulier venire mecum in
                            terram hanc num reducere debeo filium tuum ad locum
                            de quo egressus es </p>
                    </div>
                    <div type="verse" n="6">
                        <p> dixit Abraham cave nequando reducas illuc filium meum
                        </p>
                    </div>
                    <div type="verse" n="7">
                        <p> Dominus Deus caeli qui tulit me de domo patris mei et
                            de terra nativitatis meae qui locutus est mihi et
                            iuravit dicens semini tuo dabo terram hanc ipse
                            mittet angelum suum coram te et accipies inde uxorem
                            filio meo </p>
                    </div>
                    <div type="verse" n="8">
                        <p> sin autem noluerit mulier sequi te non teneberis
                            iuramento filium tantum meum ne reducas illuc </p>
                    </div>
                    <div type="verse" n="9">
                        <p> posuit ergo servus manum sub femore Abraham domini
                            sui et iuravit illi super sermone hoc </p>
                    </div>
                    <div type="verse" n="10">
                        <p> tulitque decem camelos de grege domini sui et abiit
                            ex omnibus bonis eius portans secum profectusque
                            perrexit Mesopotamiam ad urbem Nahor </p>
                    </div>
                    <div type="verse" n="11">
                        <p> cumque camelos fecisset accumbere extra oppidum iuxta
                            puteum aquae vespere eo tempore quo solent mulieres
                            egredi ad hauriendam aquam dixit </p>
                    </div>
                    <div type="verse" n="12">
                        <p> Domine Deus domini mei Abraham occurre obsecro hodie
                            mihi et fac misericordiam cum domino meo Abraham
                        </p>
                    </div>
                    <div type="verse" n="13">
                        <p> ecce ego sto propter fontem aquae et filiae
                            habitatorum huius civitatis egredientur ad
                            hauriendam aquam </p>
                    </div>
                    <div type="verse" n="14">
                        <p> igitur puella cui ego dixero inclina hydriam tuam ut
                            bibam et illa responderit bibe quin et camelis tuis
                            dabo potum ipsa est quam praeparasti servo tuo Isaac
                            et per hoc intellegam quod feceris misericordiam cum
                            domino meo </p>
                    </div>
                    <div type="verse" n="15">
                        <p> necdum intra se verba conpleverat et ecce Rebecca
                            egrediebatur filia Bathuel filii Melchae uxoris
                            Nahor fratris Abraham habens hydriam in scapula </p>
                    </div>
                    <div type="verse" n="16">
                        <p> puella decora nimis virgoque pulcherrima et incognita
                            viro descenderat autem ad fontem et impleverat
                            hydriam ac revertebatur </p>
                    </div>
                    <div type="verse" n="17">
                        <p> occurritque ei servus et ait pauxillum mihi ad
                            sorbendum praebe aquae de hydria tua </p>
                    </div>
                    <div type="verse" n="18">
                        <p> quae respondit bibe domine mi celeriterque deposuit
                            hydriam super ulnam suam et dedit ei potum </p>
                    </div>
                    <div type="verse" n="19">
                        <p> cumque ille bibisset adiecit quin et camelis tuis
                            hauriam aquam donec cuncti bibant </p>
                    </div>
                    <div type="verse" n="20">
                        <p> effundensque hydriam in canalibus recurrit ad puteum
                            ut hauriret aquam et haustam omnibus camelis dedit
                        </p>
                    </div>
                    <div type="verse" n="21">
                        <p> ille autem contemplabatur eam tacitus scire volens
                            utrum prosperum fecisset iter suum Dominus an non
                        </p>
                    </div>
                    <div type="verse" n="22">
                        <p> postquam ergo biberunt cameli protulit vir inaures
                            aureas adpendentes siclos duos et armillas totidem
                            pondo siclorum decem </p>
                    </div>
                    <div type="verse" n="23">
                        <p> dixitque ad eam cuius es filia indica mihi est in
                            domo patris tui locus ad manendum </p>
                    </div>
                    <div type="verse" n="24">
                        <p> quae respondit filia Bathuelis sum filii Melchae quem
                            peperit Nahor </p>
                    </div>
                    <div type="verse" n="25">
                        <p> et addidit dicens palearum quoque et faeni plurimum
                            est apud nos et locus spatiosus ad manendum </p>
                    </div>
                    <div type="verse" n="26">
                        <p> inclinavit se homo et adoravit Dominum </p>
                    </div>
                    <div type="verse" n="27">
                        <p> dicens benedictus Dominus Deus domini mei Abraham qui
                            non abstulit misericordiam et veritatem suam a
                            domino meo et recto me itinere perduxit in domum
                            fratris domini mei </p>
                    </div>
                    <div type="verse" n="28">
                        <p> cucurrit itaque puella et nuntiavit in domum matris
                            suae omnia quae audierat </p>
                    </div>
                    <div type="verse" n="29">
                        <p> habebat autem Rebecca fratrem nomine Laban qui
                            festinus egressus est ad hominem ubi erat fons </p>
                    </div>
                    <div type="verse" n="30">
                        <p> cumque vidisset inaures et armillas in manibus
                            sororis suae et audisset cuncta verba referentis
                            haec locutus est mihi homo venit ad virum qui stabat
                            iuxta camelos et propter fontem aquae </p>
                    </div>
                    <div type="verse" n="31">
                        <p> dixitque ad eum ingredere benedicte Domini cur foris
                            stas praeparavi domum et locum camelis </p>
                    </div>
                    <div type="verse" n="32">
                        <p> et introduxit eum hospitium ac destravit camelos
                            deditque paleas et faenum et aquam ad lavandos pedes
                            camelorum et virorum qui venerant cum eo </p>
                    </div>
                    <div type="verse" n="33">
                        <p> et adpositus est in conspectu eius panis qui ait non
                            comedam donec loquar sermones meos respondit ei
                            loquere </p>
                    </div>
                    <div type="verse" n="34">
                        <p> at ille servus inquit Abraham sum </p>
                    </div>
                    <div type="verse" n="35">
                        <p> et Dominus benedixit domino meo valde magnificatusque
                            est et dedit ei oves et boves argentum et aurum
                            servos et ancillas camelos et asinos </p>
                    </div>
                    <div type="verse" n="36">
                        <p> et peperit Sarra uxor domini mei filium domino meo in
                            senectute sua deditque illi omnia quae habuerat </p>
                    </div>
                    <div type="verse" n="37">
                        <p> et adiuravit me dominus meus dicens non accipies
                            uxorem filio meo de filiabus Chananeorum in quorum
                            terra habito </p>
                    </div>
                    <div type="verse" n="38">
                        <p> sed ad domum patris mei perges et de cognatione mea
                            accipies uxorem filio meo </p>
                    </div>
                    <div type="verse" n="39">
                        <p> ego vero respondi domino meo quid si noluerit venire
                            mecum mulier </p>
                    </div>
                    <div type="verse" n="40">
                        <p> Dominus ait in cuius conspectu ambulo mittet angelum
                            suum tecum et diriget viam tuam accipiesque uxorem
                            filio meo de cognatione mea et de domo patris mei
                        </p>
                    </div>
                    <div type="verse" n="41">
                        <p> innocens eris a maledictione mea cum veneris ad
                            propinquos meos et non dederint tibi </p>
                    </div>
                    <div type="verse" n="42">
                        <p> veni ergo hodie ad fontem et dixi Domine Deus domini
                            mei Abraham si direxisti viam meam in qua nunc
                            ambulo </p>
                    </div>
                    <div type="verse" n="43">
                        <p> ecce sto iuxta fontem aquae et virgo quae egredietur
                            ad hauriendam aquam audierit a me da mihi pauxillum
                            aquae ad bibendum ex hydria tua </p>
                    </div>
                    <div type="verse" n="44">
                        <p> et dixerit mihi et tu bibe et camelis tuis hauriam
                            ipsa est mulier quam praeparavit Dominus filio
                            domini mei </p>
                    </div>
                    <div type="verse" n="45">
                        <p> dum haec mecum tacitus volverem apparuit Rebecca
                            veniens cum hydria quam portabat in scapula
                            descenditque ad fontem et hausit aquam et aio ad eam
                            da mihi paululum bibere </p>
                    </div>
                    <div type="verse" n="46">
                        <p> quae festina deposuit hydriam de umero et dixit mihi
                            et tu bibe et camelis tuis potum tribuam bibi et
                            adaquavit camelos </p>
                    </div>
                    <div type="verse" n="47">
                        <p> interrogavique eam et dixi cuius es filia quae
                            respondit filia Bathuelis sum filii Nahor quem
                            peperit illi Melcha suspendi itaque inaures ad
                            ornandam faciem eius et armillas posui in manibus
                        </p>
                    </div>
                    <div type="verse" n="48">
                        <p> pronusque adoravi Dominum benedicens Domino Deo
                            domini mei Abraham qui perduxisset me recto itinere
                            ut sumerem filiam fratris domini mei filio eius </p>
                    </div>
                    <div type="verse" n="49">
                        <p> quam ob rem si facitis misericordiam et veritatem cum
                            domino meo indicate mihi sin autem aliud placet et
                            hoc dicite ut vadam ad dextram sive ad sinistram
                        </p>
                    </div>
                    <div type="verse" n="50">
                        <p> responderunt Laban et Bathuel a Domino egressus est
                            sermo non possumus extra placitum eius quicquam
                            aliud tecum loqui </p>
                    </div>
                    <div type="verse" n="51">
                        <p> en Rebecca coram te est tolle eam et proficiscere et
                            sit uxor filii domini tui sicut locutus est Dominus
                        </p>
                    </div>
                    <div type="verse" n="52">
                        <p> quod cum audisset puer Abraham adoravit in terra
                            Dominum </p>
                    </div>
                    <div type="verse" n="53">
                        <p> prolatisque vasis argenteis et aureis ac vestibus
                            dedit ea Rebeccae pro munere fratribus quoque eius
                            et matri dona obtulit </p>
                    </div>
                    <div type="verse" n="54">
                        <p> initoque convivio vescentes pariter et bibentes
                            manserunt ibi surgens autem mane locutus est puer
                            dimittite me ut vadam ad dominum meum </p>
                    </div>
                    <div type="verse" n="55">
                        <p> responderunt fratres eius et mater maneat puella
                            saltem decem dies apud nos et postea proficiscetur
                        </p>
                    </div>
                    <div type="verse" n="56">
                        <p> nolite ait me retinere quia Dominus direxit viam meam
                            dimittite me ut pergam ad dominum meum </p>
                    </div>
                    <div type="verse" n="57">
                        <p> dixerunt vocemus puellam et quaeramus ipsius
                            voluntatem </p>
                    </div>
                    <div type="verse" n="58">
                        <p> cumque vocata venisset sciscitati sunt vis ire cum
                            homine isto quae ait vadam </p>
                    </div>
                    <div type="verse" n="59">
                        <p> dimiserunt ergo eam et nutricem illius servumque
                            Abraham et comites eius </p>
                    </div>
                    <div type="verse" n="60">
                        <p> inprecantes prospera sorori suae atque dicentes soror
                            nostra es crescas in mille milia et possideat semen
                            tuum portas inimicorum suorum </p>
                    </div>
                    <div type="verse" n="61">
                        <p> igitur Rebecca et puellae illius ascensis camelis
                            secutae sunt virum qui festinus revertebatur ad
                            dominum suum </p>
                    </div>
                    <div type="verse" n="62">
                        <p> eo tempore Isaac deambulabat per viam quae ducit ad
                            puteum cuius nomen est Viventis et videntis
                            habitabat enim in terra australi </p>
                    </div>
                    <div type="verse" n="63">
                        <p> et egressus fuerat ad meditandum in agro inclinata
                            iam die cumque levasset oculos vidit camelos
                            venientes procul </p>
                    </div>
                    <div type="verse" n="64">
                        <p> Rebecca quoque conspecto Isaac descendit de camelo
                        </p>
                    </div>
                    <div type="verse" n="65">
                        <p> et ait ad puerum quis est ille homo qui venit per
                            agrum in occursum nobis dixit ei ipse est dominus
                            meus at illa tollens cito pallium operuit se </p>
                    </div>
                    <div type="verse" n="66">
                        <p> servus autem cuncta quae gesserat narravit Isaac </p>
                    </div>
                    <div type="verse" n="67">
                        <p> qui introduxit eam in tabernaculum Sarrae matris suae
                            et accepit uxorem et in tantum dilexit ut dolorem
                            qui ex morte matris acciderat temperaret</p>
                    </div>
                </div>
                <div type="chapter" n="25">
                    <div type="verse" n="1">
                        <p> Abraham vero aliam duxit uxorem nomine Cetthuram </p>
                    </div>
                    <div type="verse" n="2">
                        <p> quae peperit ei Zamram et Iexan et Madan et Madian et
                            Iesboch et Sue </p>
                    </div>
                    <div type="verse" n="3">
                        <p> Iexan quoque genuit Saba et Dadan filii Dadan fuerunt
                            Assurim et Lathusim et Loommim </p>
                    </div>
                    <div type="verse" n="4">
                        <p> at vero ex Madian ortus est Epha et Opher et Enoch et
                            Abida et Eldaa omnes hii filii Cetthurae </p>
                    </div>
                    <div type="verse" n="5">
                        <p> deditque Abraham cuncta quae possederat Isaac </p>
                    </div>
                    <div type="verse" n="6">
                        <p> filiis autem concubinarum largitus est munera et
                            separavit eos ab Isaac filio suo dum adhuc ipse
                            viveret ad plagam orientalem </p>
                    </div>
                    <div type="verse" n="7">
                        <p> fuerunt autem dies vitae eius centum septuaginta
                            quinque anni </p>
                    </div>
                    <div type="verse" n="8">
                        <p> et deficiens mortuus est in senectute bona
                            provectaeque aetatis et plenus dierum congregatusque
                            est ad populum suum </p>
                    </div>
                    <div type="verse" n="9">
                        <p> et sepelierunt eum Isaac et Ismahel filii sui in
                            spelunca duplici quae sita est in agro Ephron filii
                            Soor Hetthei e regione Mambre </p>
                    </div>
                    <div type="verse" n="10">
                        <p> quem emerat a filiis Heth ibi sepultus est ipse et
                            Sarra uxor eius </p>
                    </div>
                    <div type="verse" n="11">
                        <p> et post obitum illius benedixit Deus Isaac filio eius
                            qui habitabat iuxta puteum nomine Viventis et
                            videntis </p>
                    </div>
                    <div type="verse" n="12">
                        <p> hae sunt generationes Ismahel filii Abraham quem
                            peperit ei Agar Aegyptia famula Sarrae </p>
                    </div>
                    <div type="verse" n="13">
                        <p> et haec nomina filiorum eius in vocabulis et
                            generationibus suis primogenitus Ismahelis Nabaioth
                            dein Cedar et Abdeel et Mabsam </p>
                    </div>
                    <div type="verse" n="14">
                        <p> Masma quoque et Duma et Massa </p>
                    </div>
                    <div type="verse" n="15">
                        <p> Adad et Thema Itur et Naphis et Cedma </p>
                    </div>
                    <div type="verse" n="16">
                        <p> isti sunt filii Ismahel et haec nomina per castella
                            et oppida eorum duodecim principes tribuum suarum
                        </p>
                    </div>
                    <div type="verse" n="17">
                        <p> anni vitae Ismahel centum triginta septem deficiens
                            mortuus est et adpositus ad populum suum </p>
                    </div>
                    <div type="verse" n="18">
                        <p> habitavit autem ab Evila usque Sur quae respicit
                            Aegyptum introeuntibus Assyrios coram cunctis
                            fratribus suis obiit </p>
                    </div>
                    <div type="verse" n="19">
                        <p> hae quoque sunt generationes Isaac filii Abraham
                            Abraham genuit Isaac </p>
                    </div>
                    <div type="verse" n="20">
                        <p> qui cum quadraginta esset annorum duxit uxorem
                            Rebeccam filiam Bathuel Syri de Mesopotamiam sororem
                            Laban </p>
                    </div>
                    <div type="verse" n="21">
                        <p> deprecatusque est Dominum pro uxore sua eo quod esset
                            sterilis qui exaudivit eum et dedit conceptum
                            Rebeccae </p>
                    </div>
                    <div type="verse" n="22">
                        <p> sed conlidebantur in utero eius parvuli quae ait si
                            sic mihi futurum erat quid necesse fuit concipere
                            perrexitque ut consuleret Dominum </p>
                    </div>
                    <div type="verse" n="23">
                        <p> qui respondens ait duae gentes in utero tuo sunt et
                            duo populi ex ventre tuo dividentur populusque
                            populum superabit et maior minori serviet </p>
                    </div>
                    <div type="verse" n="24">
                        <p> iam tempus pariendi venerat et ecce gemini in utero
                            repperti sunt </p>
                    </div>
                    <div type="verse" n="25">
                        <p> qui primus egressus est rufus erat et totus in morem
                            pellis hispidus vocatumque est nomen eius Esau
                            protinus alter egrediens plantam fratris tenebat
                            manu et idcirco appellavit eum Iacob </p>
                    </div>
                    <div type="verse" n="26">
                        <p> sexagenarius erat Isaac quando nati sunt parvuli </p>
                    </div>
                    <div type="verse" n="27">
                        <p> quibus adultis factus est Esau vir gnarus venandi et
                            homo agricola Iacob autem vir simplex habitabat in
                            tabernaculis </p>
                    </div>
                    <div type="verse" n="28">
                        <p> Isaac amabat Esau eo quod de venationibus illius
                            vesceretur et Rebecca diligebat Iacob </p>
                    </div>
                    <div type="verse" n="29">
                        <p> coxit autem Iacob pulmentum ad quem cum venisset Esau
                            de agro lassus </p>
                    </div>
                    <div type="verse" n="30">
                        <p> ait da mihi de coctione hac rufa quia oppido lassus
                            sum quam ob causam vocatum est nomen eius Edom </p>
                    </div>
                    <div type="verse" n="31">
                        <p> cui dixit Iacob vende mihi primogenita tua </p>
                    </div>
                    <div type="verse" n="32">
                        <p> ille respondit en morior quid mihi proderunt
                            primogenita </p>
                    </div>
                    <div type="verse" n="33">
                        <p> ait Iacob iura ergo mihi iuravit Esau et vendidit
                            primogenita </p>
                    </div>
                    <div type="verse" n="34">
                        <p> et sic accepto pane et lentis edulio comedit et bibit
                            et abiit parvipendens quod primogenita
                            vendidisset</p>
                    </div>
                </div>
                <div type="chapter" n="26">
                    <div type="verse" n="1">
                        <p> orta autem fame super terram post eam sterilitatem
                            quae acciderat in diebus Abraham abiit Isaac ad
                            Abimelech regem Palestinorum in Gerara </p>
                    </div>
                    <div type="verse" n="2">
                        <p> apparuitque ei Dominus et ait ne descendas in
                            Aegyptum sed quiesce in terra quam dixero tibi </p>
                    </div>
                    <div type="verse" n="3">
                        <p> et peregrinare in ea eroque tecum et benedicam tibi
                            tibi enim et semini tuo dabo universas regiones has
                            conplens iuramentum quod spopondi Abraham patri tuo
                        </p>
                    </div>
                    <div type="verse" n="4">
                        <p> et multiplicabo semen tuum sicut stellas caeli
                            daboque posteris tuis universas regiones has et
                            benedicentur in semine tuo omnes gentes terrae </p>
                    </div>
                    <div type="verse" n="5">
                        <p> eo quod oboedierit Abraham voci meae et custodierit
                            praecepta et mandata mea et caerimonias legesque
                            servaverit </p>
                    </div>
                    <div type="verse" n="6">
                        <p> mansit itaque Isaac in Geraris </p>
                    </div>
                    <div type="verse" n="7">
                        <p> qui cum interrogaretur a viris loci illius super
                            uxore sua respondit soror mea est timuerat enim
                            confiteri quod sibi esset sociata coniugio reputans
                            ne forte interficerent eum propter illius
                            pulchritudinem </p>
                    </div>
                    <div type="verse" n="8">
                        <p> cumque pertransissent dies plurimi et ibi demoraretur
                            prospiciens Abimelech Palestinorum rex per fenestram
                            vidit eum iocantem cum Rebecca uxore sua </p>
                    </div>
                    <div type="verse" n="9">
                        <p> et accersito ait perspicuum est quod uxor tua sit cur
                            mentitus es sororem tuam esse respondit timui ne
                            morerer propter eam </p>
                    </div>
                    <div type="verse" n="10">
                        <p> dixitque Abimelech quare inposuisti nobis potuit
                            coire quispiam de populo cum uxore tua et induxeras
                            super nos grande peccatum praecepitque omni populo
                            dicens </p>
                    </div>
                    <div type="verse" n="11">
                        <p> qui tetigerit hominis huius uxorem morte morietur
                        </p>
                    </div>
                    <div type="verse" n="12">
                        <p> seruit autem Isaac in terra illa et invenit in ipso
                            anno centuplum benedixitque ei Dominus </p>
                    </div>
                    <div type="verse" n="13">
                        <p> et locupletatus est homo et ibat proficiens atque
                            succrescens donec magnus vehementer effectus est
                        </p>
                    </div>
                    <div type="verse" n="14">
                        <p> habuit quoque possessionem ovium et armentorum et
                            familiae plurimum ob haec invidentes ei Palestini
                        </p>
                    </div>
                    <div type="verse" n="15">
                        <p> omnes puteos quos foderant servi patris illius
                            Abraham illo tempore obstruxerunt implentes humo
                        </p>
                    </div>
                    <div type="verse" n="16">
                        <p> in tantum ut ipse Abimelech diceret ad Isaac recede a
                            nobis quoniam potentior nostri factus es valde </p>
                    </div>
                    <div type="verse" n="17">
                        <p> et ille discedens veniret ad torrentem Gerarae
                            habitaretque ibi </p>
                    </div>
                    <div type="verse" n="18">
                        <p> rursum fodit alios puteos quos foderant servi patris
                            sui Abraham et quos illo mortuo olim obstruxerant
                            Philisthim appellavitque eos hisdem nominibus quibus
                            ante pater vocaverat </p>
                    </div>
                    <div type="verse" n="19">
                        <p> foderunt in torrente et reppererunt aquam vivam </p>
                    </div>
                    <div type="verse" n="20">
                        <p> sed et ibi iurgium fuit pastorum Gerarae adversum
                            pastores Isaac dicentium nostra est aqua quam ob rem
                            nomen putei ex eo quod acciderat vocavit Calumniam
                        </p>
                    </div>
                    <div type="verse" n="21">
                        <p> foderunt et alium et pro illo quoque rixati sunt
                            appellavitque eum Inimicitias </p>
                    </div>
                    <div type="verse" n="22">
                        <p> profectus inde fodit alium puteum pro quo non
                            contenderunt itaque vocavit nomen illius Latitudo
                            dicens nunc dilatavit nos Dominus et fecit crescere
                            super terram </p>
                    </div>
                    <div type="verse" n="23">
                        <p> ascendit autem ex illo loco in Bersabee </p>
                    </div>
                    <div type="verse" n="24">
                        <p> ubi apparuit ei Dominus in ipsa nocte dicens ego sum
                            Deus Abraham patris tui noli metuere quia tecum sum
                            benedicam tibi et multiplicabo semen tuum propter
                            servum meum Abraham </p>
                    </div>
                    <div type="verse" n="25">
                        <p> itaque aedificavit ibi altare et invocato nomine
                            Domini extendit tabernaculum praecepitque servis
                            suis ut foderent puteum </p>
                    </div>
                    <div type="verse" n="26">
                        <p> ad quem locum cum venissent de Geraris Abimelech et
                            Ochozath amicus illius et Fichol dux militum </p>
                    </div>
                    <div type="verse" n="27">
                        <p> locutus est eis Isaac quid venistis ad me hominem
                            quem odistis et expulistis a vobis </p>
                    </div>
                    <div type="verse" n="28">
                        <p> qui responderunt vidimus tecum esse Dominum et
                            idcirco nunc diximus sit iuramentum inter nos et
                            ineamus foedus </p>
                    </div>
                    <div type="verse" n="29">
                        <p> ut non facias nobis quicquam mali sicut et nos nihil
                            tuorum adtigimus nec fecimus quod te laederet sed
                            cum pace dimisimus auctum benedictione Domini </p>
                    </div>
                    <div type="verse" n="30">
                        <p> fecit ergo eis convivium et post cibum et potum </p>
                    </div>
                    <div type="verse" n="31">
                        <p> surgentes mane iuraverunt sibi mutuo dimisitque eos
                            Isaac pacifice in locum suum </p>
                    </div>
                    <div type="verse" n="32">
                        <p> ecce autem venerunt in ipso die servi Isaac
                            adnuntiantes ei de puteo quem foderant atque
                            dicentes invenimus aquam </p>
                    </div>
                    <div type="verse" n="33">
                        <p> unde appellavit eum Abundantiam et nomen urbi
                            inpositum est Bersabee usque in praesentem diem </p>
                    </div>
                    <div type="verse" n="34">
                        <p> Esau vero quadragenarius duxit uxores Iudith filiam
                            Beeri Hetthei et Basemath filiam Helon eiusdem loci
                        </p>
                    </div>
                    <div type="verse" n="35">
                        <p> quae ambae offenderant animum Isaac et Rebeccae</p>
                    </div>
                </div>
                <div type="chapter" n="27">
                    <div type="verse" n="1">
                        <p> senuit autem Isaac et caligaverunt oculi eius et
                            videre non poterat vocavitque Esau filium suum
                            maiorem et dixit ei fili mi qui respondit adsum </p>
                    </div>
                    <div type="verse" n="2">
                        <p> cui pater vides inquit quod senuerim et ignorem diem
                            mortis meae </p>
                    </div>
                    <div type="verse" n="3">
                        <p> sume arma tua faretram et arcum et egredere foras
                            cumque venatu aliquid adprehenderis </p>
                    </div>
                    <div type="verse" n="4">
                        <p> fac mihi inde pulmentum sicut velle me nosti et adfer
                            ut comedam et benedicat tibi anima mea antequam
                            moriar </p>
                    </div>
                    <div type="verse" n="5">
                        <p> quod cum audisset Rebecca et ille abisset in agrum ut
                            iussionem patris expleret </p>
                    </div>
                    <div type="verse" n="6">
                        <p> dixit filio suo Iacob audivi patrem tuum loquentem
                            cum Esau fratre tuo et dicentem ei </p>
                    </div>
                    <div type="verse" n="7">
                        <p> adfer mihi venationem tuam et fac cibos ut comedam et
                            benedicam tibi coram Domino antequam moriar </p>
                    </div>
                    <div type="verse" n="8">
                        <p> nunc ergo fili mi adquiesce consiliis meis </p>
                    </div>
                    <div type="verse" n="9">
                        <p> et pergens ad gregem adfer mihi duos hedos optimos ut
                            faciam ex eis escas patri tuo quibus libenter
                            vescitur </p>
                    </div>
                    <div type="verse" n="10">
                        <p> quas cum intuleris et comederit benedicat tibi
                            priusquam moriatur </p>
                    </div>
                    <div type="verse" n="11">
                        <p> cui ille respondit nosti quod Esau frater meus homo
                            pilosus sit et ego lenis </p>
                    </div>
                    <div type="verse" n="12">
                        <p> si adtractaverit me pater meus et senserit timeo ne
                            putet sibi voluisse inludere et inducat super me
                            maledictionem pro benedictione </p>
                    </div>
                    <div type="verse" n="13">
                        <p> ad quem mater in me sit ait ista maledictio fili mi
                            tantum audi vocem meam et perge adferque quae dixi
                        </p>
                    </div>
                    <div type="verse" n="14">
                        <p> abiit et adtulit deditque matri paravit illa cibos
                            sicut noverat velle patrem illius </p>
                    </div>
                    <div type="verse" n="15">
                        <p> et vestibus Esau valde bonis quas apud se habebat
                            domi induit eum </p>
                    </div>
                    <div type="verse" n="16">
                        <p> pelliculasque hedorum circumdedit manibus et colli
                            nuda protexit </p>
                    </div>
                    <div type="verse" n="17">
                        <p> dedit pulmentum et panes quos coxerat tradidit </p>
                    </div>
                    <div type="verse" n="18">
                        <p> quibus inlatis dixit pater mi et ille respondit audio
                            quis tu es fili mi </p>
                    </div>
                    <div type="verse" n="19">
                        <p> dixitque Iacob ego sum Esau primogenitus tuus feci
                            sicut praecepisti mihi surge sede et comede de
                            venatione mea ut benedicat mihi anima tua </p>
                    </div>
                    <div type="verse" n="20">
                        <p> rursum Isaac ad filium suum quomodo inquit tam cito
                            invenire potuisti fili mi qui respondit voluntatis
                            Dei fuit ut cito mihi occurreret quod volebam </p>
                    </div>
                    <div type="verse" n="21">
                        <p> dixitque Isaac accede huc ut tangam te fili mi et
                            probem utrum tu sis filius meus Esau an non </p>
                    </div>
                    <div type="verse" n="22">
                        <p> accessit ille ad patrem et palpato eo dixit Isaac vox
                            quidem vox Iacob est sed manus manus sunt Esau </p>
                    </div>
                    <div type="verse" n="23">
                        <p> et non cognovit eum quia pilosae manus similitudinem
                            maioris expresserant benedicens ergo illi </p>
                    </div>
                    <div type="verse" n="24">
                        <p> ait tu es filius meus Esau respondit ego sum </p>
                    </div>
                    <div type="verse" n="25">
                        <p> at ille offer inquit mihi cibos de venatione tua fili
                            mi ut benedicat tibi anima mea quos cum oblatos
                            comedisset obtulit ei etiam vinum quo hausto </p>
                    </div>
                    <div type="verse" n="26">
                        <p> dixit ad eum accede ad me et da mihi osculum fili mi
                        </p>
                    </div>
                    <div type="verse" n="27">
                        <p> accessit et osculatus est eum statimque ut sensit
                            vestimentorum illius flagrantiam benedicens ait ecce
                            odor filii mei sicut odor agri cui benedixit Dominus
                        </p>
                    </div>
                    <div type="verse" n="28">
                        <p> det tibi Deus de rore caeli et de pinguedine terrae
                            abundantiam frumenti et vini </p>
                    </div>
                    <div type="verse" n="29">
                        <p> et serviant tibi populi et adorent te tribus esto
                            dominus fratrum tuorum et incurventur ante te filii
                            matris tuae qui maledixerit tibi sit maledictus et
                            qui benedixerit benedictionibus repleatur </p>
                    </div>
                    <div type="verse" n="30">
                        <p> vix Isaac sermonem impleverat et egresso Iacob foras
                            venit Esau </p>
                    </div>
                    <div type="verse" n="31">
                        <p> coctosque de venatione cibos intulit patri dicens
                            surge pater mi et comede de venatione filii tui ut
                            benedicat mihi anima tua </p>
                    </div>
                    <div type="verse" n="32">
                        <p> dixitque illi Isaac quis enim es tu qui respondit ego
                            sum primogenitus filius tuus Esau </p>
                    </div>
                    <div type="verse" n="33">
                        <p> expavit Isaac stupore vehementi et ultra quam credi
                            potest admirans ait quis igitur ille est qui dudum
                            captam venationem adtulit mihi et comedi ex omnibus
                            priusquam tu venires benedixique ei et erit
                            benedictus </p>
                    </div>
                    <div type="verse" n="34">
                        <p> auditis Esau sermonibus patris inrugiit clamore magno
                            et consternatus ait benedic etiam mihi pater mi </p>
                    </div>
                    <div type="verse" n="35">
                        <p> qui ait venit germanus tuus fraudulenter et accepit
                            benedictionem tuam </p>
                    </div>
                    <div type="verse" n="36">
                        <p> at ille subiunxit iuste vocatum est nomen eius Iacob
                            subplantavit enim me en altera vice primogenita mea
                            ante tulit et nunc secundo subripuit benedictionem
                            meam rursumque ad patrem numquid non reservasti ait
                            et mihi benedictionem </p>
                    </div>
                    <div type="verse" n="37">
                        <p> respondit Isaac dominum tuum illum constitui et omnes
                            fratres eius servituti illius subiugavi frumento et
                            vino stabilivi eum tibi post haec fili mi ultra quid
                            faciam </p>
                    </div>
                    <div type="verse" n="38">
                        <p> cui Esau num unam inquit tantum benedictionem habes
                            pater mihi quoque obsecro ut benedicas cumque
                            heiulatu magno fleret </p>
                    </div>
                    <div type="verse" n="39">
                        <p> motus Isaac dixit ad eum in pinguedine terrae et in
                            rore caeli desuper </p>
                    </div>
                    <div type="verse" n="40">
                        <p> erit benedictio tua vives gladio et fratri tuo
                            servies tempusque veniet cum excutias et solvas
                            iugum eius de cervicibus tuis </p>
                    </div>
                    <div type="verse" n="41">
                        <p> oderat ergo semper Esau Iacob pro benedictione qua
                            benedixerat ei pater dixitque in corde suo veniant
                            dies luctus patris mei ut occidam Iacob fratrem meum
                        </p>
                    </div>
                    <div type="verse" n="42">
                        <p> nuntiata sunt haec Rebeccae quae mittens et vocans
                            Iacob filium suum dixit ad eum ecce Esau frater tuus
                            minatur ut occidat te </p>
                    </div>
                    <div type="verse" n="43">
                        <p> nunc ergo fili audi vocem meam et consurgens fuge ad
                            Laban fratrem meum in Haran </p>
                    </div>
                    <div type="verse" n="44">
                        <p> habitabisque cum eo dies paucos donec requiescat
                            furor fratris tui </p>
                    </div>
                    <div type="verse" n="45">
                        <p> et cesset indignatio eius obliviscaturque eorum quae
                            fecisti in eum postea mittam et adducam te inde huc
                            cur utroque orbabor filio in una die </p>
                    </div>
                    <div type="verse" n="46">
                        <p> dixit quoque Rebecca ad Isaac taedet me vitae meae
                            propter filias Heth si acceperit Iacob uxorem de
                            stirpe huius terrae nolo vivere</p>
                    </div>
                </div>
                <div type="chapter" n="28">
                    <div type="verse" n="1">
                        <p> vocavit itaque Isaac Iacob et benedixit praecepitque
                            ei dicens noli accipere coniugem de genere Chanaan
                        </p>
                    </div>
                    <div type="verse" n="2">
                        <p> sed vade et proficiscere in Mesopotamiam Syriae ad
                            domum Bathuel patrem matris tuae et accipe tibi inde
                            uxorem de filiabus Laban avunculi tui </p>
                    </div>
                    <div type="verse" n="3">
                        <p> Deus autem omnipotens benedicat tibi et crescere te
                            faciat atque multiplicet ut sis in turbas populorum
                        </p>
                    </div>
                    <div type="verse" n="4">
                        <p> et det tibi benedictiones Abraham et semini tuo post
                            te ut possideas terram peregrinationis tuae quam
                            pollicitus est avo tuo </p>
                    </div>
                    <div type="verse" n="5">
                        <p> cumque dimisisset eum Isaac profectus venit in
                            Mesopotamiam Syriae ad Laban filium Bathuel Syri
                            fratrem Rebeccae matris suae </p>
                    </div>
                    <div type="verse" n="6">
                        <p> videns autem Esau quod benedixisset pater suus Iacob
                            et misisset eum in Mesopotamiam Syriae ut inde
                            uxorem duceret et quod post benedictionem
                            praecepisset ei dicens non accipies coniugem de
                            filiabus Chanaan </p>
                    </div>
                    <div type="verse" n="7">
                        <p> quodque oboediens Iacob parentibus isset in Syriam
                        </p>
                    </div>
                    <div type="verse" n="8">
                        <p> probans quoque quod non libenter aspiceret filias
                            Chanaan pater suus </p>
                    </div>
                    <div type="verse" n="9">
                        <p> ivit ad Ismahelem et duxit uxorem absque his quas
                            prius habebat Maeleth filiam Ismahel filii Abraham
                            sororem Nabaioth </p>
                    </div>
                    <div type="verse" n="10">
                        <p> igitur egressus Iacob de Bersabee pergebat Haran </p>
                    </div>
                    <div type="verse" n="11">
                        <p> cumque venisset ad quendam locum et vellet in eo
                            requiescere post solis occubitum tulit de lapidibus
                            qui iacebant et subponens capiti suo dormivit in
                            eodem loco </p>
                    </div>
                    <div type="verse" n="12">
                        <p> viditque in somnis scalam stantem super terram et
                            cacumen illius tangens caelum angelos quoque Dei
                            ascendentes et descendentes per eam </p>
                    </div>
                    <div type="verse" n="13">
                        <p> et Dominum innixum scalae dicentem sibi ego sum
                            Dominus Deus Abraham patris tui et Deus Isaac terram
                            in qua dormis tibi dabo et semini tuo </p>
                    </div>
                    <div type="verse" n="14">
                        <p> eritque germen tuum quasi pulvis terrae dilataberis
                            ad occidentem et orientem septentrionem et meridiem
                            et benedicentur in te et in semine tuo cunctae
                            tribus terrae </p>
                    </div>
                    <div type="verse" n="15">
                        <p> et ero custos tuus quocumque perrexeris et reducam te
                            in terram hanc nec dimittam nisi conplevero universa
                            quae dixi </p>
                    </div>
                    <div type="verse" n="16">
                        <p> cumque evigilasset Iacob de somno ait vere Dominus
                            est in loco isto et ego nesciebam </p>
                    </div>
                    <div type="verse" n="17">
                        <p> pavensque quam terribilis inquit est locus iste non
                            est hic aliud nisi domus Dei et porta caeli </p>
                    </div>
                    <div type="verse" n="18">
                        <p> surgens ergo mane tulit lapidem quem subposuerat
                            capiti suo et erexit in titulum fundens oleum
                            desuper </p>
                    </div>
                    <div type="verse" n="19">
                        <p> appellavitque nomen urbis Bethel quae prius Luza
                            vocabatur </p>
                    </div>
                    <div type="verse" n="20">
                        <p> vovit etiam votum dicens si fuerit Deus mecum et
                            custodierit me in via per quam ambulo et dederit
                            mihi panem ad vescendum et vestem ad induendum </p>
                    </div>
                    <div type="verse" n="21">
                        <p> reversusque fuero prospere ad domum patris mei erit
                            mihi Dominus in Deum </p>
                    </div>
                    <div type="verse" n="22">
                        <p> et lapis iste quem erexi in titulum vocabitur Domus
                            Dei cunctorumque quae dederis mihi decimas offeram
                            tibi</p>
                    </div>
                </div>
                <div type="chapter" n="29">
                    <div type="verse" n="1">
                        <p> profectus ergo Iacob venit ad terram orientalem </p>
                    </div>
                    <div type="verse" n="2">
                        <p> et vidit puteum in agro tresque greges ovium
                            accubantes iuxta eum nam ex illo adaquabantur pecora
                            et os eius grandi lapide claudebatur </p>
                    </div>
                    <div type="verse" n="3">
                        <p> morisque erat ut cunctis ovibus congregatis
                            devolverent lapidem et refectis gregibus rursum
                            super os putei ponerent </p>
                    </div>
                    <div type="verse" n="4">
                        <p> dixitque ad pastores fratres unde estis qui
                            responderunt de Haran </p>
                    </div>
                    <div type="verse" n="5">
                        <p> quos interrogans numquid ait nostis Laban filium
                            Nahor dixerunt novimus </p>
                    </div>
                    <div type="verse" n="6">
                        <p> sanusne est inquit valet inquiunt et ecce Rahel filia
                            eius venit cum grege suo </p>
                    </div>
                    <div type="verse" n="7">
                        <p> dixitque Iacob adhuc multum diei superest nec est
                            tempus ut reducantur ad caulas greges date ante
                            potum ovibus et sic ad pastum eas reducite </p>
                    </div>
                    <div type="verse" n="8">
                        <p> qui responderunt non possumus donec omnia pecora
                            congregentur et amoveamus lapidem de ore putei ut
                            adaquemus greges </p>
                    </div>
                    <div type="verse" n="9">
                        <p> adhuc loquebantur et ecce Rahel veniebat cum ovibus
                            patris sui nam gregem ipsa pascebat </p>
                    </div>
                    <div type="verse" n="10">
                        <p> quam cum vidisset Iacob et sciret consobrinam suam
                            ovesque Laban avunculi sui amovit lapidem quo puteus
                            claudebatur </p>
                    </div>
                    <div type="verse" n="11">
                        <p> et adaquato grege osculatus est eam elevataque voce
                            flevit </p>
                    </div>
                    <div type="verse" n="12">
                        <p> et indicavit ei quod frater esset patris eius et
                            filius Rebeccae at illa festinans nuntiavit patri
                            suo </p>
                    </div>
                    <div type="verse" n="13">
                        <p> qui cum audisset venisse Iacob filium sororis suae
                            cucurrit obviam conplexusque eum et in oscula ruens
                            duxit in domum suam auditis autem causis itineris
                        </p>
                    </div>
                    <div type="verse" n="14">
                        <p> respondit os meum es et caro mea et postquam expleti
                            sunt dies mensis unius </p>
                    </div>
                    <div type="verse" n="15">
                        <p> dixit ei num quia frater meus es gratis servies mihi
                            dic quid mercedis accipias </p>
                    </div>
                    <div type="verse" n="16">
                        <p> habebat vero filias duas nomen maioris Lia minor
                            appellabatur Rahel </p>
                    </div>
                    <div type="verse" n="17">
                        <p> sed Lia lippis erat oculis Rahel decora facie et
                            venusto aspectu </p>
                    </div>
                    <div type="verse" n="18">
                        <p> quam diligens Iacob ait serviam tibi pro Rahel filia
                            tua minore septem annis </p>
                    </div>
                    <div type="verse" n="19">
                        <p> respondit Laban melius est ut tibi eam dem quam viro
                            alteri mane apud me </p>
                    </div>
                    <div type="verse" n="20">
                        <p> servivit igitur Iacob pro Rahel septem annis et
                            videbantur illi pauci dies prae amoris magnitudine
                        </p>
                    </div>
                    <div type="verse" n="21">
                        <p> dixitque ad Laban da mihi uxorem meam quia iam tempus
                            expletum est ut ingrediar ad eam </p>
                    </div>
                    <div type="verse" n="22">
                        <p> qui vocatis multis amicorum turbis ad convivium fecit
                            nuptias </p>
                    </div>
                    <div type="verse" n="23">
                        <p> et vespere filiam suam Liam introduxit ad eum </p>
                    </div>
                    <div type="verse" n="24">
                        <p> dans ancillam filiae Zelpham nomine ad quam cum ex
                            more Iacob fuisset ingressus facto mane vidit Liam
                        </p>
                    </div>
                    <div type="verse" n="25">
                        <p> et dixit ad socerum quid est quod facere voluisti
                            nonne pro Rahel servivi tibi quare inposuisti mihi
                        </p>
                    </div>
                    <div type="verse" n="26">
                        <p> respondit Laban non est in loco nostro consuetudinis
                            ut minores ante tradamus ad nuptias </p>
                    </div>
                    <div type="verse" n="27">
                        <p> imple ebdomadem dierum huius copulae et hanc quoque
                            dabo tibi pro opere quo serviturus es mihi septem
                            annis aliis </p>
                    </div>
                    <div type="verse" n="28">
                        <p> adquievit placito et ebdomade transacta Rahel duxit
                            uxorem </p>
                    </div>
                    <div type="verse" n="29">
                        <p> cui pater servam Balam dederat </p>
                    </div>
                    <div type="verse" n="30">
                        <p> tandemque potitus optatis nuptiis amorem sequentis
                            priori praetulit serviens apud eum septem annis
                            aliis </p>
                    </div>
                    <div type="verse" n="31">
                        <p> videns autem Dominus quod despiceret Liam aperuit
                            vulvam eius sorore sterili permanente </p>
                    </div>
                    <div type="verse" n="32">
                        <p> quae conceptum genuit filium vocavitque nomen eius
                            Ruben dicens vidit Dominus humilitatem meam nunc
                            amabit me vir meus </p>
                    </div>
                    <div type="verse" n="33">
                        <p> rursumque concepit et peperit filium et ait quoniam
                            audivit Dominus haberi me contemptui dedit etiam
                            istum mihi vocavitque nomen illius Symeon </p>
                    </div>
                    <div type="verse" n="34">
                        <p> concepit tertio et genuit alium dixitque nunc quoque
                            copulabitur mihi maritus meus eo quod pepererim illi
                            tres filios et idcirco appellavit nomen eius Levi
                        </p>
                    </div>
                    <div type="verse" n="35">
                        <p> quarto concepit et peperit filium et ait modo
                            confitebor Domino et ob hoc vocavit eum Iudam
                            cessavitque parere</p>
                    </div>
                </div>
                <div type="chapter" n="30">
                    <div type="verse" n="1">
                        <p> cernens autem Rahel quod infecunda esset invidit
                            sorori et ait marito suo da mihi liberos alioquin
                            moriar </p>
                    </div>
                    <div type="verse" n="2">
                        <p> cui iratus respondit Iacob num pro Deo ego sum qui
                            privavit te fructu ventris tui </p>
                    </div>
                    <div type="verse" n="3">
                        <p> at illa habeo inquit famulam Balam ingredere ad eam
                            ut pariat super genua mea et habeam ex ea filios
                        </p>
                    </div>
                    <div type="verse" n="4">
                        <p> deditque illi Balam in coniugium quae </p>
                    </div>
                    <div type="verse" n="5">
                        <p> ingresso ad se viro concepit et peperit filium </p>
                    </div>
                    <div type="verse" n="6">
                        <p> dixitque Rahel iudicavit mihi Dominus et exaudivit
                            vocem meam dans mihi filium et idcirco appellavit
                            nomen illius Dan </p>
                    </div>
                    <div type="verse" n="7">
                        <p> rursumque Bala concipiens peperit alterum </p>
                    </div>
                    <div type="verse" n="8">
                        <p> pro quo ait Rahel conparavit me Deus cum sorore mea
                            et invalui vocavitque eum Nepthalim </p>
                    </div>
                    <div type="verse" n="9">
                        <p> sentiens Lia quod parere desisset Zelpham ancillam
                            suam marito tradidit </p>
                    </div>
                    <div type="verse" n="10">
                        <p> qua post conceptum edente filium </p>
                    </div>
                    <div type="verse" n="11">
                        <p> dixit feliciter et idcirco vocavit nomen eius Gad
                        </p>
                    </div>
                    <div type="verse" n="12">
                        <p> peperit quoque Zelpha alterum </p>
                    </div>
                    <div type="verse" n="13">
                        <p> dixitque Lia hoc pro beatitudine mea beatam quippe me
                            dicent mulieres propterea appellavit eum Aser </p>
                    </div>
                    <div type="verse" n="14">
                        <p> egressus autem Ruben tempore messis triticeae in agro
                            repperit mandragoras quos matri Liae detulit
                            dixitque Rahel da mihi partem de mandragoris filii
                            tui </p>
                    </div>
                    <div type="verse" n="15">
                        <p> illa respondit parumne tibi videtur quod praeripueris
                            maritum mihi nisi etiam mandragoras filii mei
                            tuleris ait Rahel dormiat tecum hac nocte pro
                            mandragoris filii tui </p>
                    </div>
                    <div type="verse" n="16">
                        <p> redeuntique ad vesperam de agro Iacob egressa est in
                            occursum Lia et ad me inquit intrabis quia mercede
                            conduxi te pro mandragoris filii mei dormivit cum ea
                            nocte illa </p>
                    </div>
                    <div type="verse" n="17">
                        <p> et exaudivit Deus preces eius concepitque et peperit
                            filium quintum </p>
                    </div>
                    <div type="verse" n="18">
                        <p> et ait dedit Deus mercedem mihi quia dedi ancillam
                            meam viro meo appellavitque nomen illius Isachar
                        </p>
                    </div>
                    <div type="verse" n="19">
                        <p> rursum Lia concipiens peperit sextum filium </p>
                    </div>
                    <div type="verse" n="20">
                        <p> et ait ditavit me Deus dote bona etiam hac vice mecum
                            erit maritus meus eo quod genuerim ei sex filios et
                            idcirco appellavit nomen eius Zabulon </p>
                    </div>
                    <div type="verse" n="21">
                        <p> post quem peperit filiam nomine Dinam </p>
                    </div>
                    <div type="verse" n="22">
                        <p> recordatus quoque Dominus Rahelis exaudivit eam et
                            aperuit vulvam illius </p>
                    </div>
                    <div type="verse" n="23">
                        <p> quae concepit et peperit filium dicens abstulit Deus
                            obprobrium meum </p>
                    </div>
                    <div type="verse" n="24">
                        <p> et vocavit nomen illius Ioseph dicens addat mihi
                            Dominus filium alterum </p>
                    </div>
                    <div type="verse" n="25">
                        <p> nato autem Ioseph dixit Iacob socero suo dimitte me
                            ut revertar in patriam et ad terram meam </p>
                    </div>
                    <div type="verse" n="26">
                        <p> da mihi uxores et liberos meos pro quibus servivi
                            tibi ut abeam tu nosti servitutem qua servivi tibi
                        </p>
                    </div>
                    <div type="verse" n="27">
                        <p> ait ei Laban inveniam gratiam in conspectu tuo
                            experimento didici quod benedixerit mihi Deus
                            propter te </p>
                    </div>
                    <div type="verse" n="28">
                        <p> constitue mercedem tuam quam dem tibi </p>
                    </div>
                    <div type="verse" n="29">
                        <p> at ille respondit tu nosti quomodo servierim tibi et
                            quanta in manibus meis fuerit possessio tua </p>
                    </div>
                    <div type="verse" n="30">
                        <p> modicum habuisti antequam venirem et nunc dives
                            effectus es benedixitque tibi Dominus ad introitum
                            meum iustum est igitur ut aliquando provideam etiam
                            domui meae </p>
                    </div>
                    <div type="verse" n="31">
                        <p> dixitque Laban quid dabo tibi at ille ait nihil volo
                            sed si feceris quod postulo iterum pascam et
                            custodiam pecora tua </p>
                    </div>
                    <div type="verse" n="32">
                        <p> gyra omnes greges tuos et separa cunctas oves varias
                            et sparso vellere et quodcumque furvum et maculosum
                            variumque fuerit tam in ovibus quam in capris erit
                            merces mea </p>
                    </div>
                    <div type="verse" n="33">
                        <p> respondebitque mihi cras iustitia mea quando placiti
                            tempus advenerit coram te et omnia quae non fuerint
                            varia et maculosa et furva tam in ovibus quam in
                            capris furti me arguent </p>
                    </div>
                    <div type="verse" n="34">
                        <p> dixit Laban gratum habeo quod petis </p>
                    </div>
                    <div type="verse" n="35">
                        <p> et separavit in die illo capras et oves hircos et
                            arietes varios atque maculosos cunctum autem gregem
                            unicolorem id est albi et nigri velleris tradidit in
                            manu filiorum suorum </p>
                    </div>
                    <div type="verse" n="36">
                        <p> et posuit spatium itineris inter se et generum dierum
                            trium qui pascebat reliquos greges eius </p>
                    </div>
                    <div type="verse" n="37">
                        <p> tollens ergo Iacob virgas populeas virides et
                            amigdalinas et ex platanis ex parte decorticavit eas
                            detractisque corticibus in his quae spoliata fuerant
                            candor apparuit illa vero quae integra erant viridia
                            permanserunt atque in hunc modum color effectus est
                            varius </p>
                    </div>
                    <div type="verse" n="38">
                        <p> posuitque eas in canalibus ubi effundebatur aqua ut
                            cum venissent greges ad bibendum ante oculos
                            haberent virgas et in aspectu earum conciperent </p>
                    </div>
                    <div type="verse" n="39">
                        <p> factumque est ut in ipso calore coitus oves
                            intuerentur virgas et parerent maculosa et varia et
                            diverso colore respersa </p>
                    </div>
                    <div type="verse" n="40">
                        <p> divisitque gregem Iacob et posuit virgas ante oculos
                            arietum erant autem alba quaeque et nigra Laban
                            cetera vero Iacob separatis inter se gregibus </p>
                    </div>
                    <div type="verse" n="41">
                        <p> igitur quando primo tempore ascendebantur oves
                            ponebat Iacob virgas in canalibus aquarum ante
                            oculos arietum et ovium ut in earum contemplatione
                            conciperent </p>
                    </div>
                    <div type="verse" n="42">
                        <p> quando vero serotina admissura erat et conceptus
                            extremus non ponebat eas factaque sunt ea quae erant
                            serotina Laban et quae primi temporis Iacob </p>
                    </div>
                    <div type="verse" n="43">
                        <p> ditatusque est homo ultra modum et habuit greges
                            multos ancillas et servos camelos et asinos</p>
                    </div>
                </div>
                <div type="chapter" n="31">
                    <div type="verse" n="1">
                        <p> postquam autem audivit verba filiorum Laban dicentium
                            tulit Iacob omnia quae fuerunt patris nostri et de
                            illius facultate ditatus factus est inclitus </p>
                    </div>
                    <div type="verse" n="2">
                        <p> animadvertit quoque faciem Laban quod non esset erga
                            se sicut heri et nudius tertius </p>
                    </div>
                    <div type="verse" n="3">
                        <p> maxime dicente sibi Domino revertere in terram patrum
                            tuorum et ad generationem tuam eroque tecum </p>
                    </div>
                    <div type="verse" n="4">
                        <p> misit et vocavit Rahel et Liam in agrum ubi pascebat
                            greges </p>
                    </div>
                    <div type="verse" n="5">
                        <p> dixitque eis video faciem patris vestri quod non sit
                            erga me sicut heri et nudius tertius Deus autem
                            patris mei fuit mecum </p>
                    </div>
                    <div type="verse" n="6">
                        <p> et ipsae nostis quod totis viribus meis servierim
                            patri vestro </p>
                    </div>
                    <div type="verse" n="7">
                        <p> sed pater vester circumvenit me et mutavit mercedem
                            meam decem vicibus et tamen non dimisit eum Deus ut
                            noceret mihi </p>
                    </div>
                    <div type="verse" n="8">
                        <p> si quando dixit variae erunt mercedes tuae pariebant
                            omnes oves varios fetus quando vero e contrario ait
                            alba quaeque accipies pro mercede omnes greges alba
                            pepererunt </p>
                    </div>
                    <div type="verse" n="9">
                        <p> tulitque Deus substantiam patris vestri et dedit mihi
                        </p>
                    </div>
                    <div type="verse" n="10">
                        <p> postquam enim conceptus ovium tempus advenerat levavi
                            oculos meos et vidi in somnis ascendentes mares
                            super feminas varios et maculosos et diversorum
                            colorum </p>
                    </div>
                    <div type="verse" n="11">
                        <p> dixitque angelus Dei ad me in somnis Iacob et ego
                            respondi adsum </p>
                    </div>
                    <div type="verse" n="12">
                        <p> qui ait leva oculos tuos et vide universos masculos
                            ascendentes super feminas varios respersos atque
                            maculosos vidi enim omnia quae fecit tibi Laban </p>
                    </div>
                    <div type="verse" n="13">
                        <p> ego sum Deus Bethel ubi unxisti lapidem et votum
                            vovisti mihi nunc ergo surge et egredere de terra
                            hac revertens in terram nativitatis tuae </p>
                    </div>
                    <div type="verse" n="14">
                        <p> responderunt Rahel et Lia numquid habemus residui
                            quicquam in facultatibus et hereditate domus patris
                            nostri </p>
                    </div>
                    <div type="verse" n="15">
                        <p> nonne quasi alienas reputavit nos et vendidit
                            comeditque pretium nostrum </p>
                    </div>
                    <div type="verse" n="16">
                        <p> sed Deus tulit opes patris nostri et nobis eas
                            tradidit ac filiis nostris unde omnia quae praecepit
                            fac </p>
                    </div>
                    <div type="verse" n="17">
                        <p> surrexit itaque Iacob et inpositis liberis et
                            coniugibus suis super camelos abiit </p>
                    </div>
                    <div type="verse" n="18">
                        <p> tulitque omnem substantiam et greges et quicquid in
                            Mesopotamiam quaesierat pergens ad Isaac patrem suum
                            in terram Chanaan </p>
                    </div>
                    <div type="verse" n="19">
                        <p> eo tempore Laban ierat ad tondendas oves et Rahel
                            furata est idola patris sui </p>
                    </div>
                    <div type="verse" n="20">
                        <p> noluitque Iacob confiteri socero quod fugeret </p>
                    </div>
                    <div type="verse" n="21">
                        <p> cumque abisset tam ipse quam omnia quae iuris eius
                            erant et amne transmisso pergeret contra montem
                            Galaad </p>
                    </div>
                    <div type="verse" n="22">
                        <p> nuntiatum est Laban die tertio quod fugeret Iacob
                        </p>
                    </div>
                    <div type="verse" n="23">
                        <p> qui adsumptis fratribus suis persecutus est eum
                            diebus septem et conprehendit in monte Galaad </p>
                    </div>
                    <div type="verse" n="24">
                        <p> viditque in somnis dicentem sibi Dominum cave ne
                            quicquam aspere loquaris contra Iacob </p>
                    </div>
                    <div type="verse" n="25">
                        <p> iamque Iacob extenderat in monte tabernaculum cum
                            ille consecutus eum cum fratribus suis in eodem
                            monte Galaad fixit tentorium </p>
                    </div>
                    <div type="verse" n="26">
                        <p> et dixit ad Iacob quare ita egisti ut clam me
                            abigeres filias meas quasi captivas gladio </p>
                    </div>
                    <div type="verse" n="27">
                        <p> cur ignorante me fugere voluisti nec indicare mihi ut
                            prosequerer te cum gaudio et canticis et tympanis et
                            cithara </p>
                    </div>
                    <div type="verse" n="28">
                        <p> non es passus ut oscularer filios meos ac filias
                            stulte operatus es et nunc </p>
                    </div>
                    <div type="verse" n="29">
                        <p> valet quidem manus mea reddere tibi malum sed Deus
                            patris vestri heri dixit mihi cave ne loquaris cum
                            Iacob quicquam durius </p>
                    </div>
                    <div type="verse" n="30">
                        <p> esto ad tuos ire cupiebas et desiderio tibi erat
                            domus patris tui cur furatus es deos meos </p>
                    </div>
                    <div type="verse" n="31">
                        <p> respondit Iacob quod inscio te profectus sum timui ne
                            violenter auferres filias tuas </p>
                    </div>
                    <div type="verse" n="32">
                        <p> quod autem furti arguis apud quemcumque inveneris
                            deos tuos necetur coram fratribus nostris scrutare
                            quicquid tuorum apud me inveneris et aufer haec
                            dicens ignorabat quod Rahel furata esset idola </p>
                    </div>
                    <div type="verse" n="33">
                        <p> ingressus itaque Laban tabernaculum Iacob et Liae et
                            utriusque famulae non invenit cumque intrasset
                            tentorium Rahelis </p>
                    </div>
                    <div type="verse" n="34">
                        <p> illa festinans abscondit idola subter stramen cameli
                            et sedit desuper scrutantique omne tentorium et
                            nihil invenienti </p>
                    </div>
                    <div type="verse" n="35">
                        <p> ait ne irascatur dominus meus quod coram te adsurgere
                            nequeo quia iuxta consuetudinem feminarum nunc
                            accidit mihi sic delusa sollicitudo quaerentis est
                        </p>
                    </div>
                    <div type="verse" n="36">
                        <p> tumensque Iacob cum iurgio ait quam ob culpam meam et
                            ob quod peccatum sic exarsisti post me </p>
                    </div>
                    <div type="verse" n="37">
                        <p> et scrutatus es omnem supellectilem meam quid
                            invenisti de cuncta substantia domus tuae pone hic
                            coram fratribus meis et fratribus tuis et iudicent
                            inter me et te </p>
                    </div>
                    <div type="verse" n="38">
                        <p> idcirco viginti annis fui tecum oves tuae et caprae
                            steriles non fuerunt arietes gregis tui non comedi
                        </p>
                    </div>
                    <div type="verse" n="39">
                        <p> nec captum a bestia ostendi tibi ego damnum omne
                            reddebam quicquid furto perierat a me exigebas </p>
                    </div>
                    <div type="verse" n="40">
                        <p> die noctuque aestu urebar et gelu fugiebat somnus ab
                            oculis meis </p>
                    </div>
                    <div type="verse" n="41">
                        <p> sic per viginti annos in domo tua servivi tibi
                            quattuordecim pro filiabus et sex pro gregibus tuis
                            inmutasti quoque mercedem meam decem vicibus </p>
                    </div>
                    <div type="verse" n="42">
                        <p> nisi Deus patris mei Abraham et Timor Isaac adfuisset
                            mihi forsitan modo nudum me dimisisses adflictionem
                            meam et laborem manuum mearum respexit Deus et
                            arguit te heri </p>
                    </div>
                    <div type="verse" n="43">
                        <p> respondit ei Laban filiae et filii et greges tui et
                            omnia quae cernis mea sunt quid possum facere filiis
                            et nepotibus meis </p>
                    </div>
                    <div type="verse" n="44">
                        <p> veni ergo et ineamus foedus ut sit testimonium inter
                            me et te </p>
                    </div>
                    <div type="verse" n="45">
                        <p> tulit itaque Iacob lapidem et erexit illum in titulum
                        </p>
                    </div>
                    <div type="verse" n="46">
                        <p> dixitque fratribus suis adferte lapides qui
                            congregantes fecerunt tumulum comederuntque super
                            eum </p>
                    </div>
                    <div type="verse" n="47">
                        <p> quem vocavit Laban tumulus Testis et Iacob acervum
                            Testimonii uterque iuxta proprietatem linguae suae
                        </p>
                    </div>
                    <div type="verse" n="48">
                        <p> dixitque Laban tumulus iste testis erit inter me et
                            te hodie et idcirco appellatum est nomen eius Galaad
                            id est tumulus Testis </p>
                    </div>
                    <div type="verse" n="49">
                        <p> intueatur Dominus et iudicet inter nos quando
                            recesserimus a nobis </p>
                    </div>
                    <div type="verse" n="50">
                        <p> si adflixeris filias meas et si introduxeris uxores
                            alias super eas nullus sermonis nostri testis est
                            absque Deo qui praesens respicit </p>
                    </div>
                    <div type="verse" n="51">
                        <p> dixitque rursus ad Iacob en tumulus hic et lapis quem
                            erexi inter me et te </p>
                    </div>
                    <div type="verse" n="52">
                        <p> testis erit tumulus inquam iste et lapis sint in
                            testimonio si aut ego transiero illum pergens ad te
                            aut tu praeterieris malum mihi cogitans </p>
                    </div>
                    <div type="verse" n="53">
                        <p> Deus Abraham et Deus Nahor iudicet inter nos Deus
                            patris eorum iuravit Iacob per Timorem patris sui
                            Isaac </p>
                    </div>
                    <div type="verse" n="54">
                        <p> immolatisque victimis in monte vocavit fratres suos
                            ut ederent panem qui cum comedissent manserunt ibi
                        </p>
                    </div>
                    <div type="verse" n="55">
                        <p> Laban vero de nocte consurgens osculatus est filios
                            et filias suas et benedixit illis reversus in locum
                            suum</p>
                    </div>
                </div>
                <div type="chapter" n="32">
                    <div type="verse" n="1">
                        <p> Iacob quoque abiit itinere quo coeperat fueruntque ei
                            obviam angeli Dei </p>
                    </div>
                    <div type="verse" n="2">
                        <p> quos cum vidisset ait castra Dei sunt haec et
                            appellavit nomen loci illius Manaim id est Castra
                        </p>
                    </div>
                    <div type="verse" n="3">
                        <p> misit autem et nuntios ante se ad Esau fratrem suum
                            in terram Seir regionis Edom </p>
                    </div>
                    <div type="verse" n="4">
                        <p> praecepitque eis dicens sic loquimini domino meo Esau
                            haec dicit frater tuus Iacob apud Laban peregrinatus
                            sum et fui usque in praesentem diem </p>
                    </div>
                    <div type="verse" n="5">
                        <p> habeo boves et asinos oves et servos atque ancillas
                            mittoque nunc legationem ad dominum meum ut inveniam
                            gratiam in conspectu tuo </p>
                    </div>
                    <div type="verse" n="6">
                        <p> reversi sunt nuntii ad Iacob dicentes venimus ad Esau
                            fratrem tuum et ecce properat in occursum tibi cum
                            quadringentis viris </p>
                    </div>
                    <div type="verse" n="7">
                        <p> timuit Iacob valde et perterritus divisit populum qui
                            secum erat greges quoque et oves et boves et camelos
                            in duas turmas </p>
                    </div>
                    <div type="verse" n="8">
                        <p> dicens si venerit Esau ad unam turmam et percusserit
                            eam alia turma quae reliqua est salvabitur </p>
                    </div>
                    <div type="verse" n="9">
                        <p> dixitque Iacob Deus patris mei Abraham et Deus patris
                            mei Isaac Domine qui dixisti mihi revertere in
                            terram tuam et in locum nativitatis tuae et
                            benefaciam tibi </p>
                    </div>
                    <div type="verse" n="10">
                        <p> minor sum cunctis miserationibus et veritate quam
                            explesti servo tuo in baculo meo transivi Iordanem
                            istum et nunc cum duabus turmis regredior </p>
                    </div>
                    <div type="verse" n="11">
                        <p> erue me de manu fratris mei de manu Esau quia valde
                            eum timeo ne forte veniens percutiat matrem cum
                            filiis </p>
                    </div>
                    <div type="verse" n="12">
                        <p> tu locutus es quod bene mihi faceres et dilatares
                            semen meum sicut harenam maris quae prae multitudine
                            numerari non potest </p>
                    </div>
                    <div type="verse" n="13">
                        <p> cumque dormisset ibi nocte illa separavit de his quae
                            habebat munera Esau fratri suo </p>
                    </div>
                    <div type="verse" n="14">
                        <p> capras ducentas hircos viginti oves ducentas arietes
                            viginti </p>
                    </div>
                    <div type="verse" n="15">
                        <p> camelos fetas cum pullis suis triginta vaccas
                            quadraginta et tauros viginti asinas viginti et
                            pullos earum decem </p>
                    </div>
                    <div type="verse" n="16">
                        <p> et misit per manus servorum suorum singulos seorsum
                            greges dixitque pueris suis antecedite me et sit
                            spatium inter gregem et gregem </p>
                    </div>
                    <div type="verse" n="17">
                        <p> et praecepit priori dicens si obvium habueris Esau
                            fratrem meum et interrogaverit te cuius es et quo
                            vadis et cuius sunt ista quae sequeris </p>
                    </div>
                    <div type="verse" n="18">
                        <p> respondebis servi tui Iacob munera misit domino meo
                            Esau ipse quoque post nos venit </p>
                    </div>
                    <div type="verse" n="19">
                        <p> similiter mandata dedit secundo ac tertio et cunctis
                            qui sequebantur greges dicens hisdem verbis
                            loquimini ad Esau cum inveneritis eum </p>
                    </div>
                    <div type="verse" n="20">
                        <p> et addetis ipse quoque servus tuus Iacob iter nostrum
                            insequitur dixit enim placabo illum muneribus quae
                            praecedunt et postea videbo forsitan propitiabitur
                            mihi </p>
                    </div>
                    <div type="verse" n="21">
                        <p> praecesserunt itaque munera ante eum ipse vero mansit
                            nocte illa in Castris </p>
                    </div>
                    <div type="verse" n="22">
                        <p> cumque mature surrexisset tulit duas uxores suas et
                            totidem famulas cum undecim filiis et transivit
                            vadum Iaboc </p>
                    </div>
                    <div type="verse" n="23">
                        <p> transductisque omnibus quae ad se pertinebant </p>
                    </div>
                    <div type="verse" n="24">
                        <p> remansit solus et ecce vir luctabatur cum eo usque
                            mane </p>
                    </div>
                    <div type="verse" n="25">
                        <p> qui cum videret quod eum superare non posset tetigit
                            nervum femoris eius et statim emarcuit </p>
                    </div>
                    <div type="verse" n="26">
                        <p> dixitque ad eum dimitte me iam enim ascendit aurora
                            respondit non dimittam te nisi benedixeris mihi </p>
                    </div>
                    <div type="verse" n="27">
                        <p> ait ergo quod nomen est tibi respondit Iacob </p>
                    </div>
                    <div type="verse" n="28">
                        <p> at ille nequaquam inquit Iacob appellabitur nomen
                            tuum sed Israhel quoniam si contra Deum fortis
                            fuisti quanto magis contra homines praevalebis </p>
                    </div>
                    <div type="verse" n="29">
                        <p> interrogavit eum Iacob dic mihi quo appellaris nomine
                            respondit cur quaeris nomen meum et benedixit ei in
                            eodem loco </p>
                    </div>
                    <div type="verse" n="30">
                        <p> vocavitque Iacob nomen loci illius Phanuhel dicens
                            vidi Deum facie ad faciem et salva facta est anima
                            mea </p>
                    </div>
                    <div type="verse" n="31">
                        <p> ortusque est ei statim sol postquam transgressus est
                            Phanuhel ipse vero claudicabat pede </p>
                    </div>
                    <div type="verse" n="32">
                        <p> quam ob causam non comedunt filii Israhel nervum qui
                            emarcuit in femore Iacob usque in praesentem diem eo
                            quod tetigerit nervum femoris eius et
                            obstipuerit</p>
                    </div>
                </div>
                <div type="chapter" n="33">
                    <div type="verse" n="1">
                        <p> levans autem Iacob oculos suos vidit venientem Esau
                            et cum eo quadringentos viros divisitque filios Liae
                            et Rahel ambarumque famularum </p>
                    </div>
                    <div type="verse" n="2">
                        <p> et posuit utramque ancillam et liberos earum in
                            principio Liam vero et filios eius in secundo loco
                            Rahel autem et Ioseph novissimos </p>
                    </div>
                    <div type="verse" n="3">
                        <p> et ipse praegrediens adoravit pronus in terram
                            septies donec adpropinquaret frater eius </p>
                    </div>
                    <div type="verse" n="4">
                        <p> currens itaque Esau obviam fratri suo amplexatus est
                            eum stringensque collum et osculans flevit </p>
                    </div>
                    <div type="verse" n="5">
                        <p> levatisque oculis vidit mulieres et parvulos earum et
                            ait quid sibi volunt isti et si ad te pertinent
                            respondit parvuli sunt quos donavit mihi Deus servo
                            tuo </p>
                    </div>
                    <div type="verse" n="6">
                        <p> et adpropinquantes ancillae et filii earum incurvati
                            sunt </p>
                    </div>
                    <div type="verse" n="7">
                        <p> accessitque Lia cum liberis suis et cum similiter
                            adorassent extremi Ioseph et Rahel adoraverunt </p>
                    </div>
                    <div type="verse" n="8">
                        <p> quaenam sunt inquit istae turmae quas obvias habui
                            respondit ut invenirem gratiam coram domino meo </p>
                    </div>
                    <div type="verse" n="9">
                        <p> et ille habeo ait plurima frater mi sint tua tibi
                        </p>
                    </div>
                    <div type="verse" n="10">
                        <p> dixit Iacob noli ita obsecro sed si inveni gratiam in
                            oculis tuis accipe munusculum de manibus meis sic
                            enim vidi faciem tuam quasi viderim vultum Dei esto
                            mihi propitius </p>
                    </div>
                    <div type="verse" n="11">
                        <p> et suscipe benedictionem quam adtuli tibi et quam
                            donavit mihi Deus tribuens omnia vix fratre
                            conpellente suscipiens </p>
                    </div>
                    <div type="verse" n="12">
                        <p> ait gradiamur simul eroque socius itineris tui </p>
                    </div>
                    <div type="verse" n="13">
                        <p> dixit Iacob nosti domine mi quod parvulos habeam
                            teneros et oves ac boves fetas mecum quas si plus in
                            ambulando fecero laborare morientur una die cuncti
                            greges </p>
                    </div>
                    <div type="verse" n="14">
                        <p> praecedat dominus meus ante servum suum et ego sequar
                            paulatim vestigia eius sicut videro posse parvulos
                            meos donec veniam ad dominum meum in Seir </p>
                    </div>
                    <div type="verse" n="15">
                        <p> respondit Esau oro te ut de populo qui mecum est
                            saltem socii remaneant viae tuae non est inquit
                            necesse hoc uno indigeo ut inveniam gratiam in
                            conspectu domini mei </p>
                    </div>
                    <div type="verse" n="16">
                        <p> reversus est itaque illo die Esau itinere quo venerat
                            in Seir </p>
                    </div>
                    <div type="verse" n="17">
                        <p> et Iacob venit in Soccoth ubi aedificata domo et
                            fixis tentoriis appellavit nomen loci illius Soccoth
                            id est Tabernacula </p>
                    </div>
                    <div type="verse" n="18">
                        <p> transivitque in Salem urbem Sycimorum quae est in
                            terra Chanaan postquam regressus est de Mesopotamiam
                            Syriae et habitavit iuxta oppidum </p>
                    </div>
                    <div type="verse" n="19">
                        <p> emitque partem agri in qua fixerat tabernaculum a
                            filiis Emor patris Sychem centum agnis </p>
                    </div>
                    <div type="verse" n="20">
                        <p> et erecto ibi altari invocavit super illud
                            Fortissimum Deum Israhel</p>
                    </div>
                </div>
                <div type="chapter" n="34">
                    <div type="verse" n="1">
                        <p> egressa est autem Dina filia Liae ut videret mulieres
                            regionis illius </p>
                    </div>
                    <div type="verse" n="2">
                        <p> quam cum vidisset Sychem filius Emor Evei princeps
                            terrae illius adamavit et rapuit et dormivit cum
                            illa vi opprimens virginem </p>
                    </div>
                    <div type="verse" n="3">
                        <p> et conglutinata est anima eius cum ea tristemque
                            blanditiis delinivit </p>
                    </div>
                    <div type="verse" n="4">
                        <p> et pergens ad Emor patrem suum accipe mihi inquit
                            puellam hanc coniugem </p>
                    </div>
                    <div type="verse" n="5">
                        <p> quod cum audisset Iacob absentibus filiis et in pastu
                            occupatis pecorum siluit donec redirent </p>
                    </div>
                    <div type="verse" n="6">
                        <p> egresso autem Emor patre Sychem ut loqueretur ad
                            Iacob </p>
                    </div>
                    <div type="verse" n="7">
                        <p> ecce filii eius veniebant de agro auditoque quod
                            acciderat irati sunt valde eo quod foedam rem esset
                            operatus in Israhel et violata filia Iacob rem
                            inlicitam perpetrasset </p>
                    </div>
                    <div type="verse" n="8">
                        <p> locutus est itaque Emor ad eos Sychem filii mei
                            adhesit anima filiae vestrae date eam illi uxorem
                        </p>
                    </div>
                    <div type="verse" n="9">
                        <p> et iungamus vicissim conubia filias vestras tradite
                            nobis et filias nostras accipite </p>
                    </div>
                    <div type="verse" n="10">
                        <p> et habitate nobiscum terra in potestate vestra est
                            exercete negotiamini et possidete eam </p>
                    </div>
                    <div type="verse" n="11">
                        <p> sed et Sychem ad patrem et ad fratres eius ait
                            inveniam gratiam coram vobis et quaecumque
                            statueritis dabo </p>
                    </div>
                    <div type="verse" n="12">
                        <p> augete dotem munera postulate libens tribuam quod
                            petieritis tantum date mihi puellam hanc uxorem </p>
                    </div>
                    <div type="verse" n="13">
                        <p> responderunt filii Iacob Sychem et patri eius in dolo
                            saevientes ob stuprum sororis </p>
                    </div>
                    <div type="verse" n="14">
                        <p> non possumus facere quod petitis nec dare sororem
                            nostram homini incircumciso quod inlicitum et
                            nefarium est apud nos </p>
                    </div>
                    <div type="verse" n="15">
                        <p> sed in hoc valebimus foederari si esse volueritis
                            nostri similes et circumcidatur in vobis omne
                            masculini sexus </p>
                    </div>
                    <div type="verse" n="16">
                        <p> tunc dabimus et accipiemus mutuo filias nostras ac
                            vestras et habitabimus vobiscum erimusque unus
                            populus </p>
                    </div>
                    <div type="verse" n="17">
                        <p> sin autem circumcidi nolueritis tollemus filiam
                            nostram et recedemus </p>
                    </div>
                    <div type="verse" n="18">
                        <p> placuit oblatio eorum Emor et Sychem filio eius </p>
                    </div>
                    <div type="verse" n="19">
                        <p> nec distulit adulescens quin statim quod petebatur
                            expleret amabat enim puellam valde et ipse erat
                            inclitus in omni domo patris sui </p>
                    </div>
                    <div type="verse" n="20">
                        <p> ingressique portam urbis locuti sunt populo </p>
                    </div>
                    <div type="verse" n="21">
                        <p> viri isti pacifici sunt et volunt habitare nobiscum
                            negotientur in terra et exerceant eam quae spatiosa
                            et lata cultoribus indiget filias eorum accipiemus
                            uxores et nostras illis dabimus </p>
                    </div>
                    <div type="verse" n="22">
                        <p> unum est quod differtur tantum bonum si circumcidamus
                            masculos nostros ritum gentis imitantes </p>
                    </div>
                    <div type="verse" n="23">
                        <p> et substantia eorum et pecora et cuncta quae
                            possident nostra erunt tantum in hoc adquiescamus et
                            habitantes simul unum efficiemus populum </p>
                    </div>
                    <div type="verse" n="24">
                        <p> adsensi sunt omnes circumcisis cunctis maribus </p>
                    </div>
                    <div type="verse" n="25">
                        <p> et ecce die tertio quando gravissimus vulnerum dolor
                            est arreptis duo Iacob filii Symeon et Levi fratres
                            Dinae gladiis ingressi sunt urbem confidenter
                            interfectisque omnibus masculis </p>
                    </div>
                    <div type="verse" n="26">
                        <p> Emor et Sychem pariter necaverunt tollentes Dinam de
                            domo Sychem sororem suam </p>
                    </div>
                    <div type="verse" n="27">
                        <p> quibus egressis inruerunt super occisos ceteri filii
                            Iacob et depopulati sunt urbem in ultionem stupri
                        </p>
                    </div>
                    <div type="verse" n="28">
                        <p> oves eorum et armenta et asinos cunctaque vastantes
                            quae in domibus et in agris erant </p>
                    </div>
                    <div type="verse" n="29">
                        <p> parvulos quoque et uxores eorum duxere captivas </p>
                    </div>
                    <div type="verse" n="30">
                        <p> quibus patratis audacter Iacob dixit ad Symeon et
                            Levi turbastis me et odiosum fecistis Chananeis et
                            Ferezeis habitatoribus terrae huius nos pauci sumus
                            illi congregati percutient me et delebor ego et
                            domus mea </p>
                    </div>
                    <div type="verse" n="31">
                        <p> responderunt numquid ut scorto abuti debuere sorore
                            nostra</p>
                    </div>
                </div>
                <div type="chapter" n="35">
                    <div type="verse" n="1">
                        <p> interea locutus est Deus ad Iacob surge et ascende
                            Bethel et habita ibi facque altare Deo qui apparuit
                            tibi quando fugiebas Esau fratrem tuum </p>
                    </div>
                    <div type="verse" n="2">
                        <p> Iacob vero convocata omni domo sua ait abicite deos
                            alienos qui in medio vestri sunt et mundamini ac
                            mutate vestimenta vestra </p>
                    </div>
                    <div type="verse" n="3">
                        <p> surgite et ascendamus in Bethel ut faciamus ibi
                            altare Deo qui exaudivit me in die tribulationis
                            meae et fuit socius itineris mei </p>
                    </div>
                    <div type="verse" n="4">
                        <p> dederunt ergo ei omnes deos alienos quos habebant et
                            inaures quae erant in auribus eorum at ille infodit
                            ea subter terebinthum quae est post urbem Sychem
                        </p>
                    </div>
                    <div type="verse" n="5">
                        <p> cumque profecti essent terror Dei invasit omnes per
                            circuitum civitates et non sunt ausi persequi
                            recedentes </p>
                    </div>
                    <div type="verse" n="6">
                        <p> venit igitur Iacob Luzam quae est in terra Chanaan
                            cognomento Bethel ipse et omnis populus cum eo </p>
                    </div>
                    <div type="verse" n="7">
                        <p> aedificavitque ibi altare et appellavit nomen loci
                            Domus Dei ibi enim apparuit ei Deus cum fugeret
                            fratrem suum </p>
                    </div>
                    <div type="verse" n="8">
                        <p> eodem tempore mortua est Debbora nutrix Rebeccae et
                            sepulta ad radices Bethel subter quercum vocatumque
                            est nomen loci quercus Fletus </p>
                    </div>
                    <div type="verse" n="9">
                        <p> apparuit autem iterum Deus Iacob postquam reversus
                            est de Mesopotamiam Syriae benedixitque ei </p>
                    </div>
                    <div type="verse" n="10">
                        <p> dicens non vocaberis ultra Iacob sed Israhel erit
                            nomen tuum et appellavit eum Israhel </p>
                    </div>
                    <div type="verse" n="11">
                        <p> dixitque ei ego Deus omnipotens cresce et
                            multiplicare gentes et populi nationum erunt ex te
                            reges de lumbis tuis egredientur </p>
                    </div>
                    <div type="verse" n="12">
                        <p> terramque quam dedi Abraham et Isaac dabo tibi et
                            semini tuo post te </p>
                    </div>
                    <div type="verse" n="13">
                        <p> et recessit ab eo </p>
                    </div>
                    <div type="verse" n="14">
                        <p> ille vero erexit titulum lapideum in loco quo locutus
                            ei fuerat Deus libans super eum libamina et
                            effundens oleum </p>
                    </div>
                    <div type="verse" n="15">
                        <p> vocansque nomen loci Bethel </p>
                    </div>
                    <div type="verse" n="16">
                        <p> egressus inde venit verno tempore ad terram quae
                            ducit Efratham in qua cum parturiret Rahel </p>
                    </div>
                    <div type="verse" n="17">
                        <p> ob difficultatem partus periclitari coepit dixitque
                            ei obsetrix noli timere quia et hunc habebis filium
                        </p>
                    </div>
                    <div type="verse" n="18">
                        <p> egrediente autem anima prae dolore et inminente iam
                            morte vocavit nomen filii sui Benoni id est filius
                            doloris mei pater vero appellavit eum Beniamin id
                            est filius dexterae </p>
                    </div>
                    <div type="verse" n="19">
                        <p> mortua est ergo Rahel et sepulta in via quae ducit
                            Efratham haec est Bethleem </p>
                    </div>
                    <div type="verse" n="20">
                        <p> erexitque Iacob titulum super sepulchrum eius hic est
                            titulus monumenti Rahel usque in praesentem diem
                        </p>
                    </div>
                    <div type="verse" n="21">
                        <p> egressus inde fixit tabernaculum trans turrem Gregis
                        </p>
                    </div>
                    <div type="verse" n="22">
                        <p> cumque habitaret in illa regione abiit Ruben et
                            dormivit cum Bala concubina patris sui quod illum
                            minime latuit erant autem filii Iacob duodecim </p>
                    </div>
                    <div type="verse" n="23">
                        <p> filii Liae primogenitus Ruben et Symeon et Levi et
                            Iudas et Isachar et Zabulon </p>
                    </div>
                    <div type="verse" n="24">
                        <p> filii Rahel Ioseph et Beniamin </p>
                    </div>
                    <div type="verse" n="25">
                        <p> filii Balae ancillae Rahelis Dan et Nepthalim </p>
                    </div>
                    <div type="verse" n="26">
                        <p> filii Zelphae ancillae Liae Gad et Aser hii filii
                            Iacob qui nati sunt ei in Mesopotamiam Syriae </p>
                    </div>
                    <div type="verse" n="27">
                        <p> venit etiam ad Isaac patrem suum in Mambre civitatem
                            Arbee haec est Hebron in qua peregrinatus est
                            Abraham et Isaac </p>
                    </div>
                    <div type="verse" n="28">
                        <p> et conpleti sunt dies Isaac centum octoginta annorum
                        </p>
                    </div>
                    <div type="verse" n="29">
                        <p> consumptusque aetate mortuus est et adpositus populo
                            suo senex et plenus dierum et sepelierunt eum Esau
                            et Iacob filii sui</p>
                    </div>
                </div>
                <div type="chapter" n="36">
                    <div type="verse" n="1">
                        <p> hae sunt autem generationes Esau ipse est Edom </p>
                    </div>
                    <div type="verse" n="2">
                        <p> Esau accepit uxores de filiabus Chanaan Ada filiam
                            Elom Hetthei et Oolibama filiam Anae filiae Sebeon
                            Evei </p>
                    </div>
                    <div type="verse" n="3">
                        <p> Basemath quoque filiam Ismahel sororem Nabaioth </p>
                    </div>
                    <div type="verse" n="4">
                        <p> peperit autem Ada Eliphaz Basemath genuit Rauhel </p>
                    </div>
                    <div type="verse" n="5">
                        <p> Oolibama edidit Hieus et Hielom et Core hii filii
                            Esau qui nati sunt ei in terra Chanaan </p>
                    </div>
                    <div type="verse" n="6">
                        <p> tulit autem Esau uxores suas et filios et filias et
                            omnem animam domus suae et substantiam et pecora et
                            cuncta quae habere poterat in terra Chanaan et abiit
                            in alteram regionem recessitque a fratre suo Iacob
                        </p>
                    </div>
                    <div type="verse" n="7">
                        <p> divites enim erant valde et simul habitare non
                            poterant nec sustinebat eos terra peregrinationis
                            eorum prae multitudine gregum </p>
                    </div>
                    <div type="verse" n="8">
                        <p> habitavitque Esau in monte Seir ipse est Edom </p>
                    </div>
                    <div type="verse" n="9">
                        <p> hae sunt generationes Esau patris Edom in monte Seir
                        </p>
                    </div>
                    <div type="verse" n="10">
                        <p> et haec nomina filiorum eius Eliphaz filius Ada
                            uxoris Esau Rauhel quoque filius Basemath uxoris
                            eius </p>
                    </div>
                    <div type="verse" n="11">
                        <p> fueruntque filii Eliphaz Theman Omar Sephu et Gatham
                            et Cenez </p>
                    </div>
                    <div type="verse" n="12">
                        <p> erat autem Thamna concubina Eliphaz filii Esau quae
                            peperit ei Amalech hii sunt filii Adae uxoris Esau
                        </p>
                    </div>
                    <div type="verse" n="13">
                        <p> filii autem Rauhel Naath et Zara Semma et Meza hii
                            filii Basemath uxoris Esau </p>
                    </div>
                    <div type="verse" n="14">
                        <p> isti quoque erant filii Oolibama filiae Ana filiae
                            Sebeon uxoris Esau quos genuit ei Hieus et Hielom et
                            Core </p>
                    </div>
                    <div type="verse" n="15">
                        <p> hii duces filiorum Esau filii Eliphaz primogeniti
                            Esau dux Theman dux Omar dux Sephu dux Cenez </p>
                    </div>
                    <div type="verse" n="16">
                        <p> dux Core dux Gatham dux Amalech hii filii Eliphaz in
                            terra Edom et hii filii Adae </p>
                    </div>
                    <div type="verse" n="17">
                        <p> hii quoque filii Rauhel filii Esau dux Naath dux Zara
                            dux Semma dux Meza hii duces Rauhel in terra Edom
                            isti filii Basemath uxoris Esau </p>
                    </div>
                    <div type="verse" n="18">
                        <p> hii autem filii Oolibama uxoris Esau dux Hieus dux
                            Hielom dux Core hii duces Oolibama filiae Ana uxoris
                            Esau </p>
                    </div>
                    <div type="verse" n="19">
                        <p> isti filii Esau et hii duces eorum ipse est Edom </p>
                    </div>
                    <div type="verse" n="20">
                        <p> isti filii Seir Horrei habitatores terrae Lotham et
                            Sobal et Sebeon et Anan </p>
                    </div>
                    <div type="verse" n="21">
                        <p> Dison et Eser et Disan hii duces Horrei filii Seir in
                            terra Edom </p>
                    </div>
                    <div type="verse" n="22">
                        <p> facti sunt autem filii Lotham Horrei et Heman erat
                            autem soror Lotham Thamna </p>
                    </div>
                    <div type="verse" n="23">
                        <p> et isti filii Sobal Alvam et Maneeth et Hebal Sephi
                            et Onam </p>
                    </div>
                    <div type="verse" n="24">
                        <p> et hii filii Sebeon Ahaia et Anam iste est Ana qui
                            invenit aquas calidas in solitudine cum pasceret
                            asinos Sebeon patris sui </p>
                    </div>
                    <div type="verse" n="25">
                        <p> habuitque filium Disan et filiam Oolibama </p>
                    </div>
                    <div type="verse" n="26">
                        <p> et isti filii Disan Amdan et Esban et Iethran et
                            Charan </p>
                    </div>
                    <div type="verse" n="27">
                        <p> hii quoque filii Eser Balaan et Zevan et Acham </p>
                    </div>
                    <div type="verse" n="28">
                        <p> habuit autem filios Disan Hus et Aran </p>
                    </div>
                    <div type="verse" n="29">
                        <p> isti duces Horreorum dux Lothan dux Sobal dux Sebeon
                            dux Ana </p>
                    </div>
                    <div type="verse" n="30">
                        <p> dux Dison dux Eser dux Disan isti duces Horreorum qui
                            imperaverunt in terra Seir </p>
                    </div>
                    <div type="verse" n="31">
                        <p> reges autem qui regnaverunt in terra Edom antequam
                            haberent regem filii Israhel fuerunt hii </p>
                    </div>
                    <div type="verse" n="32">
                        <p> Bale filius Beor nomenque urbis eius Denaba </p>
                    </div>
                    <div type="verse" n="33">
                        <p> mortuus est autem Bale et regnavit pro eo Iobab
                            filius Zare de Bosra </p>
                    </div>
                    <div type="verse" n="34">
                        <p> cumque mortuus esset Iobab regnavit pro eo Husan de
                            terra Themanorum </p>
                    </div>
                    <div type="verse" n="35">
                        <p> hoc quoque mortuo regnavit pro eo Adad filius Badadi
                            qui percussit Madian in regione Moab et nomen urbis
                            eius Ahuith </p>
                    </div>
                    <div type="verse" n="36">
                        <p> cumque mortuus esset Adad regnavit pro eo Semla de
                            Maserecha </p>
                    </div>
                    <div type="verse" n="37">
                        <p> hoc quoque mortuo regnavit pro eo Saul de fluvio
                            Rooboth </p>
                    </div>
                    <div type="verse" n="38">
                        <p> cumque et hic obisset successit in regnum Baalanam
                            filius Achobor </p>
                    </div>
                    <div type="verse" n="39">
                        <p> isto quoque mortuo regnavit pro eo Adad nomenque
                            urbis eius Phau et appellabatur uxor illius Meezabel
                            filia Matred filiae Mizaab </p>
                    </div>
                    <div type="verse" n="40">
                        <p> haec ergo nomina Esau in cognationibus et locis et
                            vocabulis suis dux Thamna dux Alva dux Ietheth </p>
                    </div>
                    <div type="verse" n="41">
                        <p> dux Oolibama dux Ela dux Phinon </p>
                    </div>
                    <div type="verse" n="42">
                        <p> dux Cenez dux Theman dux Mabsar </p>
                    </div>
                    <div type="verse" n="43">
                        <p> dux Mabdiel dux Iram hii duces Edom habitantes in
                            terra imperii sui ipse est Esau pater Idumeorum</p>
                    </div>
                </div>
                <div type="chapter" n="37">
                    <div type="verse" n="1">
                        <p> habitavit autem Iacob in terra Chanaan in qua
                            peregrinatus est pater suus </p>
                    </div>
                    <div type="verse" n="2">
                        <p> et hae sunt generationes eius Ioseph cum sedecim
                            esset annorum pascebat gregem cum fratribus suis
                            adhuc puer et erat cum filiis Balae et Zelphae
                            uxorum patris sui accusavitque fratres suos apud
                            patrem crimine pessimo </p>
                    </div>
                    <div type="verse" n="3">
                        <p> Israhel autem diligebat Ioseph super omnes filios
                            suos eo quod in senectute genuisset eum fecitque ei
                            tunicam polymitam </p>
                    </div>
                    <div type="verse" n="4">
                        <p> videntes autem fratres eius quod a patre plus cunctis
                            filiis amaretur oderant eum nec poterant ei quicquam
                            pacificum loqui </p>
                    </div>
                    <div type="verse" n="5">
                        <p> accidit quoque ut visum somnium referret fratribus
                            quae causa maioris odii seminarium fuit </p>
                    </div>
                    <div type="verse" n="6">
                        <p> dixitque ad eos audite somnium meum quod vidi </p>
                    </div>
                    <div type="verse" n="7">
                        <p> putabam ligare nos manipulos in agro et quasi
                            consurgere manipulum meum et stare vestrosque
                            manipulos circumstantes adorare manipulum meum </p>
                    </div>
                    <div type="verse" n="8">
                        <p> responderunt fratres eius numquid rex noster eris aut
                            subiciemur dicioni tuae haec ergo causa somniorum
                            atque sermonum invidiae et odii fomitem ministravit
                        </p>
                    </div>
                    <div type="verse" n="9">
                        <p> aliud quoque vidit somnium quod narrans fratribus ait
                            vidi per somnium quasi solem et lunam et stellas
                            undecim adorare me </p>
                    </div>
                    <div type="verse" n="10">
                        <p> quod cum patri suo et fratribus rettulisset
                            increpavit eum pater et dixit quid sibi vult hoc
                            somnium quod vidisti num ego et mater tua et fratres
                            adorabimus te super terram </p>
                    </div>
                    <div type="verse" n="11">
                        <p> invidebant igitur ei fratres sui pater vero rem
                            tacitus considerabat </p>
                    </div>
                    <div type="verse" n="12">
                        <p> cumque fratres illius in pascendis gregibus patris
                            morarentur in Sychem </p>
                    </div>
                    <div type="verse" n="13">
                        <p> dixit ad eum Israhel fratres tui pascunt oves in
                            Sycimis veni mittam te ad eos quo respondente </p>
                    </div>
                    <div type="verse" n="14">
                        <p> praesto sum ait vade et vide si cuncta prospera sint
                            erga fratres tuos et pecora et renuntia mihi quid
                            agatur missus de valle Hebron venit in Sychem </p>
                    </div>
                    <div type="verse" n="15">
                        <p> invenitque eum vir errantem in agro et interrogavit
                            quid quaereret </p>
                    </div>
                    <div type="verse" n="16">
                        <p> at ille respondit fratres meos quaero indica mihi ubi
                            pascant greges </p>
                    </div>
                    <div type="verse" n="17">
                        <p> dixitque ei vir recesserunt de loco isto audivi autem
                            eos dicentes eamus in Dothain perrexit ergo Ioseph
                            post fratres suos et invenit eos in Dothain </p>
                    </div>
                    <div type="verse" n="18">
                        <p> qui cum vidissent eum procul antequam accederet ad
                            eos cogitaverunt illum occidere </p>
                    </div>
                    <div type="verse" n="19">
                        <p> et mutuo loquebantur ecce somniator venit </p>
                    </div>
                    <div type="verse" n="20">
                        <p> venite occidamus eum et mittamus in cisternam veterem
                            dicemusque fera pessima devoravit eum et tunc
                            apparebit quid illi prosint somnia sua </p>
                    </div>
                    <div type="verse" n="21">
                        <p> audiens hoc Ruben nitebatur liberare eum de manibus
                            eorum et dicebat </p>
                    </div>
                    <div type="verse" n="22">
                        <p> non interficiamus animam eius nec effundatis
                            sanguinem sed proicite eum in cisternam hanc quae
                            est in solitudine manusque vestras servate innoxias
                            hoc autem dicebat volens eripere eum de manibus
                            eorum et reddere patri suo </p>
                    </div>
                    <div type="verse" n="23">
                        <p> confestim igitur ut pervenit ad fratres nudaverunt
                            eum tunica talari et polymita </p>
                    </div>
                    <div type="verse" n="24">
                        <p> miseruntque in cisternam quae non habebat aquam </p>
                    </div>
                    <div type="verse" n="25">
                        <p> et sedentes ut comederent panem viderunt viatores
                            Ismahelitas venire de Galaad et camelos eorum
                            portare aromata et resinam et stacten in Aegyptum
                        </p>
                    </div>
                    <div type="verse" n="26">
                        <p> dixit ergo Iudas fratribus suis quid nobis prodest si
                            occiderimus fratrem nostrum et celaverimus sanguinem
                            ipsius </p>
                    </div>
                    <div type="verse" n="27">
                        <p> melius est ut vendatur Ismahelitis et manus nostrae
                            non polluantur frater enim et caro nostra est
                            adquieverunt fratres sermonibus eius </p>
                    </div>
                    <div type="verse" n="28">
                        <p> et praetereuntibus Madianitis negotiatoribus
                            extrahentes eum de cisterna vendiderunt Ismahelitis
                            viginti argenteis qui duxerunt eum in Aegyptum </p>
                    </div>
                    <div type="verse" n="29">
                        <p> reversusque Ruben ad cisternam non invenit puerum
                        </p>
                    </div>
                    <div type="verse" n="30">
                        <p> et scissis vestibus pergens ad fratres ait puer non
                            conparet et ego quo ibo </p>
                    </div>
                    <div type="verse" n="31">
                        <p> tulerunt autem tunicam eius et in sanguinem hedi quem
                            occiderant tinxerunt </p>
                    </div>
                    <div type="verse" n="32">
                        <p> mittentes qui ferrent ad patrem et dicerent hanc
                            invenimus vide utrum tunica filii tui sit an non
                        </p>
                    </div>
                    <div type="verse" n="33">
                        <p> quam cum agnovisset pater ait tunica filii mei est
                            fera pessima comedit eum bestia devoravit Ioseph
                        </p>
                    </div>
                    <div type="verse" n="34">
                        <p> scissisque vestibus indutus est cilicio lugens filium
                            multo tempore </p>
                    </div>
                    <div type="verse" n="35">
                        <p> congregatis autem cunctis liberis eius ut lenirent
                            dolorem patris noluit consolationem recipere et ait
                            descendam ad filium meum lugens in infernum et illo
                            perseverante in fletu </p>
                    </div>
                    <div type="verse" n="36">
                        <p> Madianei vendiderunt Ioseph in Aegypto Putiphar
                            eunucho Pharaonis magistro militiae</p>
                    </div>
                </div>
                <div type="chapter" n="38">
                    <div type="verse" n="1">
                        <p> eo tempore descendens Iudas a fratribus suis divertit
                            ad virum odollamitem nomine Hiram </p>
                    </div>
                    <div type="verse" n="2">
                        <p> viditque ibi filiam hominis chananei vocabulo Suae et
                            uxore accepta ingressus est ad eam </p>
                    </div>
                    <div type="verse" n="3">
                        <p> quae concepit et peperit filium vocavitque nomen eius
                            Her </p>
                    </div>
                    <div type="verse" n="4">
                        <p> rursum concepto fetu natum filium nominavit Onam </p>
                    </div>
                    <div type="verse" n="5">
                        <p> tertium quoque peperit quem appellavit Sela quo nato
                            parere ultra cessavit </p>
                    </div>
                    <div type="verse" n="6">
                        <p> dedit autem Iudas uxorem primogenito suo Her nomine
                            Thamar </p>
                    </div>
                    <div type="verse" n="7">
                        <p> fuitque Her primogenitus Iudae nequam in conspectu
                            Domini et ab eo occisus est </p>
                    </div>
                    <div type="verse" n="8">
                        <p> dixit ergo Iudas ad Onam filium suum ingredere ad
                            uxorem fratris tui et sociare illi ut suscites semen
                            fratri tuo </p>
                    </div>
                    <div type="verse" n="9">
                        <p> ille sciens non sibi nasci filios introiens ad uxorem
                            fratris sui semen fundebat in terram ne liberi
                            fratris nomine nascerentur </p>
                    </div>
                    <div type="verse" n="10">
                        <p> et idcirco percussit eum Dominus quod rem
                            detestabilem faceret </p>
                    </div>
                    <div type="verse" n="11">
                        <p> quam ob rem dixit Iudas Thamar nurui suae esto vidua
                            in domo patris tui donec crescat Sela filius meus
                            timebat enim ne et ipse moreretur sicut fratres eius
                            quae abiit et habitavit in domo patris sui </p>
                    </div>
                    <div type="verse" n="12">
                        <p> evolutis autem multis diebus mortua est filia Suae
                            uxor Iudae qui post luctum consolatione suscepta
                            ascendebat ad tonsores ovium suarum ipse et Hiras
                            opilio gregis Odollamita in Thamnas </p>
                    </div>
                    <div type="verse" n="13">
                        <p> nuntiatumque est Thamar quod socer illius ascenderet
                            in Thamnas ad tondendas oves </p>
                    </div>
                    <div type="verse" n="14">
                        <p> quae depositis viduitatis vestibus adsumpsit
                            theristrum et mutato habitu sedit in bivio itineris
                            quod ducit Thamnam eo quod crevisset Sela et non eum
                            accepisset maritum </p>
                    </div>
                    <div type="verse" n="15">
                        <p> quam cum vidisset Iudas suspicatus est esse
                            meretricem operuerat enim vultum suum ne
                            cognosceretur </p>
                    </div>
                    <div type="verse" n="16">
                        <p> ingrediensque ad eam ait dimitte me ut coeam tecum
                            nesciebat enim quod nurus sua esset qua respondente
                            quid mihi dabis ut fruaris concubitu meo </p>
                    </div>
                    <div type="verse" n="17">
                        <p> dixit mittam tibi hedum de gregibus rursum illa
                            dicente patiar quod vis si dederis mihi arrabonem
                            donec mittas quod polliceris </p>
                    </div>
                    <div type="verse" n="18">
                        <p> ait Iudas quid vis tibi pro arrabone dari respondit
                            anulum tuum et armillam et baculum quem manu tenes
                            ad unum igitur coitum concepit mulier </p>
                    </div>
                    <div type="verse" n="19">
                        <p> et surgens abiit depositoque habitu quem adsumpserat
                            induta est viduitatis vestibus </p>
                    </div>
                    <div type="verse" n="20">
                        <p> misit autem Iudas hedum per pastorem suum Odollamitem
                            ut reciperet pignus quod dederat mulieri qui cum non
                            invenisset eam </p>
                    </div>
                    <div type="verse" n="21">
                        <p> interrogavit homines loci illius ubi est mulier quae
                            sedebat in bivio respondentibus cunctis non fuit in
                            loco isto meretrix </p>
                    </div>
                    <div type="verse" n="22">
                        <p> reversus est ad Iudam et dixit ei non inveni eam sed
                            et homines loci illius dixerunt mihi numquam ibi
                            sedisse scortum </p>
                    </div>
                    <div type="verse" n="23">
                        <p> ait Iudas habeat sibi certe mendacii nos arguere non
                            poterit ego misi hedum quem promiseram et tu non
                            invenisti eam </p>
                    </div>
                    <div type="verse" n="24">
                        <p> ecce autem post tres menses nuntiaverunt Iudae
                            dicentes fornicata est Thamar nurus tua et videtur
                            uterus illius intumescere dixit Iudas producite eam
                            ut conburatur </p>
                    </div>
                    <div type="verse" n="25">
                        <p> quae cum educeretur ad poenam misit ad socerum suum
                            dicens de viro cuius haec sunt concepi cognosce
                            cuius sit anulus et armilla et baculus </p>
                    </div>
                    <div type="verse" n="26">
                        <p> qui agnitis muneribus ait iustior me est quia non
                            tradidi eam Sela filio meo attamen ultra non
                            cognovit illam </p>
                    </div>
                    <div type="verse" n="27">
                        <p> instante autem partu apparuerunt gemini in utero
                            atque in ipsa effusione infantum unus protulit manum
                            in qua obsetrix ligavit coccinum dicens </p>
                    </div>
                    <div type="verse" n="28">
                        <p> iste egreditur prior </p>
                    </div>
                    <div type="verse" n="29">
                        <p> illo vero retrahente manum egressus est alter
                            dixitque mulier quare divisa est propter te maceria
                            et ob hanc causam vocavit nomen eius Phares </p>
                    </div>
                    <div type="verse" n="30">
                        <p> postea egressus est frater in cuius manu erat
                            coccinum quem appellavit Zara</p>
                    </div>
                </div>
                <div type="chapter" n="39">
                    <div type="verse" n="1">
                        <p> igitur Ioseph ductus est in Aegyptum emitque eum
                            Putiphar eunuchus Pharaonis princeps exercitus vir
                            aegyptius de manu Ismahelitarum a quibus perductus
                            erat </p>
                    </div>
                    <div type="verse" n="2">
                        <p> fuitque Dominus cum eo et erat vir in cunctis
                            prospere agens habitabatque in domo domini sui </p>
                    </div>
                    <div type="verse" n="3">
                        <p> qui optime noverat esse Dominum cum eo et omnia quae
                            gereret ab eo dirigi in manu illius </p>
                    </div>
                    <div type="verse" n="4">
                        <p> invenitque Ioseph gratiam coram domino suo et
                            ministrabat ei a quo praepositus omnibus gubernabat
                            creditam sibi domum et universa quae tradita fuerant
                        </p>
                    </div>
                    <div type="verse" n="5">
                        <p> benedixitque Dominus domui Aegyptii propter Ioseph et
                            multiplicavit tam in aedibus quam in agris cunctam
                            eius substantiam </p>
                    </div>
                    <div type="verse" n="6">
                        <p> nec quicquam aliud noverat nisi panem quo vescebatur
                            erat autem Ioseph pulchra facie et decorus aspectu
                        </p>
                    </div>
                    <div type="verse" n="7">
                        <p> post multos itaque dies iecit domina oculos suos in
                            Ioseph et ait dormi mecum </p>
                    </div>
                    <div type="verse" n="8">
                        <p> qui nequaquam adquiescens operi nefario dixit ad eam
                            ecce dominus meus omnibus mihi traditis ignorat quid
                            habeat in domo sua </p>
                    </div>
                    <div type="verse" n="9">
                        <p> nec quicquam est quod non in mea sit potestate vel
                            non tradiderit mihi praeter te quae uxor eius es
                            quomodo ergo possum malum hoc facere et peccare in
                            Deum meum </p>
                    </div>
                    <div type="verse" n="10">
                        <p> huiuscemodi verbis per singulos dies et mulier
                            molesta erat adulescenti et ille recusabat stuprum
                        </p>
                    </div>
                    <div type="verse" n="11">
                        <p> accidit autem ut quadam die intraret Ioseph domum et
                            operis quippiam absque arbitris faceret </p>
                    </div>
                    <div type="verse" n="12">
                        <p> et illa adprehensa lacinia vestimenti eius diceret
                            dormi mecum qui relicto in manu illius pallio fugit
                            et egressus est foras </p>
                    </div>
                    <div type="verse" n="13">
                        <p> cumque vidisset mulier vestem in manibus suis et se
                            esse contemptam </p>
                    </div>
                    <div type="verse" n="14">
                        <p> vocavit homines domus suae et ait ad eos en
                            introduxit virum hebraeum ut inluderet nobis
                            ingressus est ad me ut coiret mecum cumque ego
                            succlamassem </p>
                    </div>
                    <div type="verse" n="15">
                        <p> et audisset vocem meam reliquit pallium quod tenebam
                            et fugit foras </p>
                    </div>
                    <div type="verse" n="16">
                        <p> in argumentum ergo fidei retentum pallium ostendit
                            marito revertenti domum </p>
                    </div>
                    <div type="verse" n="17">
                        <p> et ait ingressus est ad me servus hebraeus quem
                            adduxisti ut inluderet mihi </p>
                    </div>
                    <div type="verse" n="18">
                        <p> cumque vidisset me clamare reliquit pallium et fugit
                            foras </p>
                    </div>
                    <div type="verse" n="19">
                        <p> his auditis dominus et nimium credulus verbis
                            coniugis iratus est valde </p>
                    </div>
                    <div type="verse" n="20">
                        <p> tradiditque Ioseph in carcerem ubi vincti regis
                            custodiebantur et erat ibi clausus </p>
                    </div>
                    <div type="verse" n="21">
                        <p> fuit autem Dominus cum Ioseph et misertus illius
                            dedit ei gratiam in conspectu principis carceris
                        </p>
                    </div>
                    <div type="verse" n="22">
                        <p> qui tradidit in manu ipsius universos vinctos qui in
                            custodia tenebantur et quicquid fiebat sub ipso erat
                        </p>
                    </div>
                    <div type="verse" n="23">
                        <p> nec noverat aliquid cunctis ei creditis Dominus enim
                            erat cum illo et omnia eius opera dirigebat</p>
                    </div>
                </div>
                <div type="chapter" n="40">
                    <div type="verse" n="1">
                        <p> his ita gestis accidit ut peccarent duo eunuchi
                            pincerna regis Aegypti et pistor domino suo </p>
                    </div>
                    <div type="verse" n="2">
                        <p> iratusque Pharao contra eos nam alter pincernis
                            praeerat alter pistoribus </p>
                    </div>
                    <div type="verse" n="3">
                        <p> misit eos in carcerem principis militum in quo erat
                            vinctus et Ioseph </p>
                    </div>
                    <div type="verse" n="4">
                        <p> at custos carceris tradidit eos Ioseph qui et
                            ministrabat eis aliquantum temporis fluxerat et illi
                            in custodia tenebantur </p>
                    </div>
                    <div type="verse" n="5">
                        <p> videruntque ambo somnium nocte una iuxta
                            interpretationem congruam sibi </p>
                    </div>
                    <div type="verse" n="6">
                        <p> ad quos cum introisset Ioseph mane et vidisset eos
                            tristes </p>
                    </div>
                    <div type="verse" n="7">
                        <p> sciscitatus est dicens cur tristior est hodie solito
                            facies vestra </p>
                    </div>
                    <div type="verse" n="8">
                        <p> qui responderunt somnium vidimus et non est qui
                            interpretetur nobis dixitque ad eos Ioseph numquid
                            non Dei est interpretatio referte mihi quid
                            videritis </p>
                    </div>
                    <div type="verse" n="9">
                        <p> narravit prior praepositus pincernarum somnium
                            videbam coram me vitem </p>
                    </div>
                    <div type="verse" n="10">
                        <p> in qua erant tres propagines crescere paulatim gemmas
                            et post flores uvas maturescere </p>
                    </div>
                    <div type="verse" n="11">
                        <p> calicemque Pharaonis in manu mea tuli ergo uvas et
                            expressi in calicem quem tenebam et tradidi poculum
                            Pharaoni </p>
                    </div>
                    <div type="verse" n="12">
                        <p> respondit Ioseph haec est interpretatio somnii tres
                            propagines tres adhuc dies sunt </p>
                    </div>
                    <div type="verse" n="13">
                        <p> post quos recordabitur Pharao magisterii tui et
                            restituet te in gradum pristinum dabisque ei calicem
                            iuxta officium tuum sicut facere ante consueveras
                        </p>
                    </div>
                    <div type="verse" n="14">
                        <p> tantum memento mei cum tibi bene fuerit et facies
                            mecum misericordiam ut suggeras Pharaoni et educat
                            me de isto carcere </p>
                    </div>
                    <div type="verse" n="15">
                        <p> quia furto sublatus sum de terra Hebraeorum et hic
                            innocens in lacum missus sum </p>
                    </div>
                    <div type="verse" n="16">
                        <p> videns pistorum magister quod prudenter somnium
                            dissolvisset ait et ego vidi somnium quod haberem
                            tria canistra farinae super caput meum </p>
                    </div>
                    <div type="verse" n="17">
                        <p> et in uno canistro quod erat excelsius portare me
                            omnes cibos qui fiunt arte pistoria avesque comedere
                            ex eo </p>
                    </div>
                    <div type="verse" n="18">
                        <p> respondit Ioseph haec est interpretatio somnii tria
                            canistra tres adhuc dies sunt </p>
                    </div>
                    <div type="verse" n="19">
                        <p> post quos auferet Pharao caput tuum ac suspendet te
                            in cruce et lacerabunt volucres carnes tuas </p>
                    </div>
                    <div type="verse" n="20">
                        <p> exin dies tertius natalicius Pharaonis erat qui
                            faciens grande convivium pueris suis recordatus est
                            inter epulas magistri pincernarum et pistorum
                            principis </p>
                    </div>
                    <div type="verse" n="21">
                        <p> restituitque alterum in locum suum ut porrigeret regi
                            poculum </p>
                    </div>
                    <div type="verse" n="22">
                        <p> alterum suspendit in patibulo ut coniectoris veritas
                            probaretur </p>
                    </div>
                    <div type="verse" n="23">
                        <p> et tamen succedentibus prosperis praepositus
                            pincernarum oblitus est interpretis sui</p>
                    </div>
                </div>
                <div type="chapter" n="41">
                    <div type="verse" n="1">
                        <p> post duos annos vidit Pharao somnium putabat se stare
                            super fluvium </p>
                    </div>
                    <div type="verse" n="2">
                        <p> de quo ascendebant septem boves pulchrae et crassae
                            nimis et pascebantur in locis palustribus </p>
                    </div>
                    <div type="verse" n="3">
                        <p> aliae quoque septem emergebant de flumine foedae
                            confectaeque macie et pascebantur in ipsa amnis ripa
                            in locis virentibus </p>
                    </div>
                    <div type="verse" n="4">
                        <p> devoraveruntque eas quarum mira species et habitudo
                            corporum erat expergefactus Pharao </p>
                    </div>
                    <div type="verse" n="5">
                        <p> rursum dormivit et vidit alterum somnium septem
                            spicae pullulabant in culmo uno plenae atque
                            formonsae </p>
                    </div>
                    <div type="verse" n="6">
                        <p> aliae quoque totidem spicae tenues et percussae
                            uredine oriebantur </p>
                    </div>
                    <div type="verse" n="7">
                        <p> devorantes omnem priorum pulchritudinem evigilans
                            post quietem </p>
                    </div>
                    <div type="verse" n="8">
                        <p> et facto mane pavore perterritus misit ad coniectores
                            Aegypti cunctosque sapientes et accersitis narravit
                            somnium nec erat qui interpretaretur </p>
                    </div>
                    <div type="verse" n="9">
                        <p> tunc demum reminiscens pincernarum magister ait
                            confiteor peccatum meum </p>
                    </div>
                    <div type="verse" n="10">
                        <p> iratus rex servis suis me et magistrum pistorum
                            retrudi iussit in carcerem principis militum </p>
                    </div>
                    <div type="verse" n="11">
                        <p> ubi una nocte uterque vidimus somnium praesagum
                            futurorum </p>
                    </div>
                    <div type="verse" n="12">
                        <p> erat ibi puer hebraeus eiusdem ducis militum famulus
                            cui narrantes somnia </p>
                    </div>
                    <div type="verse" n="13">
                        <p> audivimus quicquid postea rei probavit eventus ego
                            enim redditus sum officio meo et ille suspensus est
                            in cruce </p>
                    </div>
                    <div type="verse" n="14">
                        <p> protinus ad regis imperium eductum de carcere Ioseph
                            totonderunt ac veste mutata obtulerunt ei </p>
                    </div>
                    <div type="verse" n="15">
                        <p> cui ille ait vidi somnia nec est qui edisserat quae
                            audivi te prudentissime conicere </p>
                    </div>
                    <div type="verse" n="16">
                        <p> respondit Ioseph absque me Deus respondebit prospera
                            Pharaoni </p>
                    </div>
                    <div type="verse" n="17">
                        <p> narravit ergo ille quod viderat putabam me stare
                            super ripam fluminis </p>
                    </div>
                    <div type="verse" n="18">
                        <p> et septem boves de amne conscendere pulchras nimis et
                            obesis carnibus quae in pastu paludis virecta
                            carpebant </p>
                    </div>
                    <div type="verse" n="19">
                        <p> et ecce has sequebantur aliae septem boves in tantum
                            deformes et macilentae ut numquam tales in terra
                            Aegypti viderim </p>
                    </div>
                    <div type="verse" n="20">
                        <p> quae devoratis et consumptis prioribus </p>
                    </div>
                    <div type="verse" n="21">
                        <p> nullum saturitatis dedere vestigium sed simili macie
                            et squalore torpebant evigilans rursum sopore
                            depressus </p>
                    </div>
                    <div type="verse" n="22">
                        <p> vidi somnium septem spicae pullulabant in culmo uno
                            plenae atque pulcherrimae </p>
                    </div>
                    <div type="verse" n="23">
                        <p> aliae quoque septem tenues et percussae uredine
                            oriebantur stipula </p>
                    </div>
                    <div type="verse" n="24">
                        <p> quae priorum pulchritudinem devorarunt narravi
                            coniectoribus somnium et nemo est qui edisserat </p>
                    </div>
                    <div type="verse" n="25">
                        <p> respondit Ioseph somnium regis unum est quae facturus
                            est Deus ostendit Pharaoni </p>
                    </div>
                    <div type="verse" n="26">
                        <p> septem boves pulchrae et septem spicae plenae septem
                            ubertatis anni sunt eandemque vim somnii
                            conprehendunt </p>
                    </div>
                    <div type="verse" n="27">
                        <p> septem quoque boves tenues atque macilentae quae
                            ascenderunt post eas et septem spicae tenues et
                            vento urente percussae septem anni sunt venturae
                            famis </p>
                    </div>
                    <div type="verse" n="28">
                        <p> qui hoc ordine conplebuntur </p>
                    </div>
                    <div type="verse" n="29">
                        <p> ecce septem anni venient fertilitatis magnae in
                            universa terra Aegypti </p>
                    </div>
                    <div type="verse" n="30">
                        <p> quos sequentur septem anni alii tantae sterilitatis
                            ut oblivioni tradatur cuncta retro abundantia
                            consumptura est enim fames omnem terram </p>
                    </div>
                    <div type="verse" n="31">
                        <p> et ubertatis magnitudinem perditura inopiae magnitudo
                        </p>
                    </div>
                    <div type="verse" n="32">
                        <p> quod autem vidisti secundo ad eandem rem pertinens
                            somnium firmitatis indicium est eo quod fiat sermo
                            Dei et velocius impleatur </p>
                    </div>
                    <div type="verse" n="33">
                        <p> nunc ergo provideat rex virum sapientem et industrium
                            et praeficiat eum terrae Aegypti </p>
                    </div>
                    <div type="verse" n="34">
                        <p> qui constituat praepositos per singulas regiones et
                            quintam partem fructuum per septem annos
                            fertilitatis </p>
                    </div>
                    <div type="verse" n="35">
                        <p> qui iam nunc futuri sunt congreget in horrea et omne
                            frumentum sub Pharaonis potestate condatur
                            serveturque in urbibus </p>
                    </div>
                    <div type="verse" n="36">
                        <p> et paretur futurae septem annorum fami quae pressura
                            est Aegyptum et non consumetur terra inopia </p>
                    </div>
                    <div type="verse" n="37">
                        <p> placuit Pharaoni consilium et cunctis ministris eius
                        </p>
                    </div>
                    <div type="verse" n="38">
                        <p> locutusque est ad eos num invenire poterimus talem
                            virum qui spiritu Dei plenus sit </p>
                    </div>
                    <div type="verse" n="39">
                        <p> dixit ergo ad Ioseph quia ostendit Deus tibi omnia
                            quae locutus es numquid sapientiorem et similem tui
                            invenire potero </p>
                    </div>
                    <div type="verse" n="40">
                        <p> tu eris super domum meam et ad tui oris imperium
                            cunctus populus oboediet uno tantum regni solio te
                            praecedam </p>
                    </div>
                    <div type="verse" n="41">
                        <p> dicens quoque rursum Pharao ad Ioseph ecce constitui
                            te super universam terram Aegypti </p>
                    </div>
                    <div type="verse" n="42">
                        <p> tulit anulum de manu sua et dedit in manu eius
                            vestivitque eum stola byssina et collo torquem
                            auream circumposuit </p>
                    </div>
                    <div type="verse" n="43">
                        <p> fecitque ascendere super currum suum secundum
                            clamante praecone ut omnes coram eo genuflecterent
                            et praepositum esse scirent universae terrae Aegypti
                        </p>
                    </div>
                    <div type="verse" n="44">
                        <p> dixit quoque rex ad Ioseph ego sum Pharao absque tuo
                            imperio non movebit quisquam manum aut pedem in omni
                            terra Aegypti </p>
                    </div>
                    <div type="verse" n="45">
                        <p> vertitque nomen illius et vocavit eum lingua
                            aegyptiaca Salvatorem mundi dedit quoque illi uxorem
                            Aseneth filiam Putiphare sacerdotis Heliopoleos
                            egressus itaque Ioseph ad terram Aegypti </p>
                    </div>
                    <div type="verse" n="46">
                        <p> triginta autem erat annorum quando stetit in
                            conspectu regis Pharaonis circuivit omnes regiones
                            Aegypti </p>
                    </div>
                    <div type="verse" n="47">
                        <p> venitque fertilitas septem annorum et in manipulos
                            redactae segetes congregatae sunt in horrea Aegypti
                        </p>
                    </div>
                    <div type="verse" n="48">
                        <p> omnis etiam frugum abundantia in singulis urbibus
                            condita est </p>
                    </div>
                    <div type="verse" n="49">
                        <p> tantaque fuit multitudo tritici ut harenae maris
                            coaequaretur et copia mensuram excederet </p>
                    </div>
                    <div type="verse" n="50">
                        <p> nati sunt autem Ioseph filii duo antequam veniret
                            fames quos ei peperit Aseneth filia Putiphare
                            sacerdotis Heliopoleos </p>
                    </div>
                    <div type="verse" n="51">
                        <p> vocavitque nomen primogeniti Manasse dicens oblivisci
                            me fecit Deus omnium laborum meorum et domum patris
                            mei </p>
                    </div>
                    <div type="verse" n="52">
                        <p> nomen quoque secundi appellavit Ephraim dicens
                            crescere me fecit Deus in terra paupertatis meae
                        </p>
                    </div>
                    <div type="verse" n="53">
                        <p> igitur transactis septem annis ubertatis qui fuerant
                            in Aegypto </p>
                    </div>
                    <div type="verse" n="54">
                        <p> coeperunt venire septem anni inopiae quos praedixerat
                            Ioseph et in universo orbe fames praevaluit in
                            cuncta autem terra Aegypti erat panis </p>
                    </div>
                    <div type="verse" n="55">
                        <p> qua esuriente clamavit populus ad Pharaonem alimenta
                            petens quibus ille respondit ite ad Ioseph et
                            quicquid vobis dixerit facite </p>
                    </div>
                    <div type="verse" n="56">
                        <p> crescebat autem cotidie fames in omni terra
                            aperuitque Ioseph universa horrea et vendebat
                            Aegyptiis nam et illos oppresserat fames </p>
                    </div>
                    <div type="verse" n="57">
                        <p> omnesque provinciae veniebant in Aegyptum ut emerent
                            escas et malum inopiae temperarent</p>
                    </div>
                </div>
                <div type="chapter" n="42">
                    <div type="verse" n="1">
                        <p> audiens autem Iacob quod alimenta venderentur in
                            Aegypto dixit filiis suis quare neglegitis </p>
                    </div>
                    <div type="verse" n="2">
                        <p> audivi quod triticum venundetur in Aegypto descendite
                            et emite nobis necessaria ut possimus vivere et non
                            consumamur inopia </p>
                    </div>
                    <div type="verse" n="3">
                        <p> descendentes igitur fratres Ioseph decem ut emerent
                            frumenta in Aegypto </p>
                    </div>
                    <div type="verse" n="4">
                        <p> Beniamin domi retento ab Iacob qui dixerat fratribus
                            eius ne forte in itinere quicquam patiatur mali </p>
                    </div>
                    <div type="verse" n="5">
                        <p> ingressi sunt terram Aegypti cum aliis qui pergebant
                            ad emendum erat autem fames in terra Chanaan </p>
                    </div>
                    <div type="verse" n="6">
                        <p> et Ioseph princeps Aegypti atque ad illius nutum
                            frumenta populis vendebantur cumque adorassent eum
                            fratres sui </p>
                    </div>
                    <div type="verse" n="7">
                        <p> et agnovisset eos quasi ad alienos durius loquebatur
                            interrogans eos unde venistis qui responderunt de
                            terra Chanaan ut emamus victui necessaria </p>
                    </div>
                    <div type="verse" n="8">
                        <p> et tamen fratres ipse cognoscens non est agnitus ab
                            eis </p>
                    </div>
                    <div type="verse" n="9">
                        <p> recordatusque somniorum quae aliquando viderat ait
                            exploratores estis ut videatis infirmiora terrae
                            venistis </p>
                    </div>
                    <div type="verse" n="10">
                        <p> qui dixerunt non est ita domine sed servi tui
                            venerunt ut emerent cibos </p>
                    </div>
                    <div type="verse" n="11">
                        <p> omnes filii unius viri sumus pacifici venimus nec
                            quicquam famuli tui machinantur mali </p>
                    </div>
                    <div type="verse" n="12">
                        <p> quibus ille respondit aliter est inmunita terrae
                            huius considerare venistis </p>
                    </div>
                    <div type="verse" n="13">
                        <p> et illi duodecim inquiunt servi tui fratres sumus
                            filii viri unius in terra Chanaan minimus cum patre
                            nostro est alius non est super </p>
                    </div>
                    <div type="verse" n="14">
                        <p> hoc est ait quod locutus sum exploratores estis </p>
                    </div>
                    <div type="verse" n="15">
                        <p> iam nunc experimentum vestri capiam per salutem
                            Pharaonis non egrediemini hinc donec veniat frater
                            vester minimus </p>
                    </div>
                    <div type="verse" n="16">
                        <p> mittite e vobis unum et adducat eum vos autem eritis
                            in vinculis donec probentur quae dixistis utrum
                            falsa an vera sint alioquin per salutem Pharaonis
                            exploratores estis </p>
                    </div>
                    <div type="verse" n="17">
                        <p> tradidit ergo eos custodiae tribus diebus </p>
                    </div>
                    <div type="verse" n="18">
                        <p> die autem tertio eductis de carcere ait facite quod
                            dixi et vivetis Deum enim timeo </p>
                    </div>
                    <div type="verse" n="19">
                        <p> si pacifici estis frater vester unus ligetur in
                            carcere vos autem abite et ferte frumenta quae
                            emistis in domos vestras </p>
                    </div>
                    <div type="verse" n="20">
                        <p> et fratrem vestrum minimum ad me adducite ut possim
                            vestros probare sermones et non moriamini fecerunt
                            ut dixerat </p>
                    </div>
                    <div type="verse" n="21">
                        <p> et locuti sunt invicem merito haec patimur quia
                            peccavimus in fratrem nostrum videntes angustiam
                            animae illius cum deprecaretur nos et non audivimus
                            idcirco venit super nos ista tribulatio </p>
                    </div>
                    <div type="verse" n="22">
                        <p> e quibus unus Ruben ait numquid non dixi vobis nolite
                            peccare in puerum et non audistis me en sanguis eius
                            exquiritur </p>
                    </div>
                    <div type="verse" n="23">
                        <p> nesciebant autem quod intellegeret Ioseph eo quod per
                            interpretem loquebatur ad eos </p>
                    </div>
                    <div type="verse" n="24">
                        <p> avertitque se parumper et flevit et reversus locutus
                            est ad eos </p>
                    </div>
                    <div type="verse" n="25">
                        <p> tollens Symeon et ligans illis praesentibus iussitque
                            ministris ut implerent saccos eorum tritico et
                            reponerent pecunias singulorum in sacculis suis
                            datis supra cibariis in via qui fecerunt ita </p>
                    </div>
                    <div type="verse" n="26">
                        <p> at illi portantes frumenta in asinis profecti sunt
                        </p>
                    </div>
                    <div type="verse" n="27">
                        <p> apertoque unus sacco ut daret iumento pabulum in
                            diversorio contemplatus pecuniam in ore sacculi </p>
                    </div>
                    <div type="verse" n="28">
                        <p> dixit fratribus suis reddita est mihi pecunia en
                            habetur in sacco et obstupefacti turbatique dixerunt
                            mutuo quidnam est hoc quod fecit nobis Deus </p>
                    </div>
                    <div type="verse" n="29">
                        <p> veneruntque ad Iacob patrem suum in terra Chanaan et
                            narraverunt ei omnia quae accidissent sibi dicentes
                        </p>
                    </div>
                    <div type="verse" n="30">
                        <p> locutus est nobis dominus terrae dure et putavit nos
                            exploratores provinciae </p>
                    </div>
                    <div type="verse" n="31">
                        <p> cui respondimus pacifici sumus nec ullas molimur
                            insidias </p>
                    </div>
                    <div type="verse" n="32">
                        <p> duodecim fratres uno patre geniti sumus unus non est
                            super minimus cum patre versatur in terra Chanaan
                        </p>
                    </div>
                    <div type="verse" n="33">
                        <p> qui ait nobis sic probabo quod pacifici sitis fratrem
                            vestrum unum dimittite apud me et cibaria domibus
                            vestris necessaria sumite et abite </p>
                    </div>
                    <div type="verse" n="34">
                        <p> fratremque vestrum minimum adducite ad me ut sciam
                            quod non sitis exploratores et istum qui tenetur in
                            vinculis recipere possitis ac deinceps emendi quae
                            vultis habeatis licentiam </p>
                    </div>
                    <div type="verse" n="35">
                        <p> his dictis cum frumenta effunderent singuli
                            reppererunt in ore saccorum ligatas pecunias
                            exterritisque simul omnibus </p>
                    </div>
                    <div type="verse" n="36">
                        <p> dixit pater Iacob absque liberis me esse fecistis
                            Ioseph non est super Symeon tenetur in vinculis
                            Beniamin auferetis in me haec mala omnia reciderunt
                        </p>
                    </div>
                    <div type="verse" n="37">
                        <p> cui respondit Ruben duos filios meos interfice si non
                            reduxero illum tibi trade in manu mea et ego eum
                            restituam </p>
                    </div>
                    <div type="verse" n="38">
                        <p> at ille non descendet inquit filius meus vobiscum
                            frater eius mortuus est ipse solus remansit si quid
                            ei adversi acciderit in terra ad quam pergitis
                            deducetis canos meos cum dolore ad inferos</p>
                    </div>
                </div>
                <div type="chapter" n="43">
                    <div type="verse" n="1">
                        <p> interim fames omnem terram vehementer premebat </p>
                    </div>
                    <div type="verse" n="2">
                        <p> consumptisque cibis quos ex Aegypto detulerant dixit
                            Iacob ad filios suos revertimini et emite pauxillum
                            escarum </p>
                    </div>
                    <div type="verse" n="3">
                        <p> respondit Iudas denuntiavit nobis vir ille sub
                            testificatione iurandi dicens non videbitis faciem
                            meam nisi fratrem vestrum minimum adduxeritis
                            vobiscum </p>
                    </div>
                    <div type="verse" n="4">
                        <p> si ergo vis mittere eum nobiscum pergemus pariter et
                            ememus tibi necessaria </p>
                    </div>
                    <div type="verse" n="5">
                        <p> si autem non vis non ibimus vir enim ut saepe diximus
                            denuntiavit nobis dicens non videbitis faciem meam
                            absque fratre vestro minimo </p>
                    </div>
                    <div type="verse" n="6">
                        <p> dixit eis Israhel in meam hoc fecistis miseriam ut
                            indicaretis ei et alium habere vos fratrem </p>
                    </div>
                    <div type="verse" n="7">
                        <p> at illi responderunt interrogavit nos homo per
                            ordinem nostram progeniem si pater viveret si
                            haberemus fratrem et nos respondimus ei consequenter
                            iuxta id quod fuerat sciscitatus numquid scire
                            poteramus quod dicturus esset adducite vobiscum
                            fratrem vestrum </p>
                    </div>
                    <div type="verse" n="8">
                        <p> Iudas quoque dixit patri suo mitte puerum mecum ut
                            proficiscamur et possimus vivere ne moriamur nos et
                            parvuli nostri </p>
                    </div>
                    <div type="verse" n="9">
                        <p> ego suscipio puerum de manu mea require illum nisi
                            reduxero et tradidero eum tibi ero peccati in te
                            reus omni tempore </p>
                    </div>
                    <div type="verse" n="10">
                        <p> si non intercessisset dilatio iam vice altera
                            venissemus </p>
                    </div>
                    <div type="verse" n="11">
                        <p> igitur Israhel pater eorum dixit ad eos si sic
                            necesse est facite quod vultis sumite de optimis
                            terrae fructibus in vasis vestris et deferte viro
                            munera modicum resinae et mellis et styracis et
                            stactes et terebinthi et amigdalarum </p>
                    </div>
                    <div type="verse" n="12">
                        <p> pecuniamque duplicem ferte vobiscum et illam quam
                            invenistis in sacculis reportate ne forte errore
                            factum sit </p>
                    </div>
                    <div type="verse" n="13">
                        <p> sed et fratrem vestrum tollite et ite ad virum </p>
                    </div>
                    <div type="verse" n="14">
                        <p> Deus autem meus omnipotens faciat vobis eum
                            placabilem et remittat vobiscum fratrem vestrum quem
                            tenet et hunc Beniamin ego autem quasi orbatus
                            absque liberis ero </p>
                    </div>
                    <div type="verse" n="15">
                        <p> tulerunt ergo viri munera et pecuniam duplicem et
                            Beniamin descenderuntque in Aegyptum et steterunt
                            coram Ioseph </p>
                    </div>
                    <div type="verse" n="16">
                        <p> quos cum ille vidisset et Beniamin simul praecepit
                            dispensatori domus suae dicens introduc viros domum
                            et occide victimas et instrue convivium quoniam
                            mecum sunt comesuri meridie </p>
                    </div>
                    <div type="verse" n="17">
                        <p> fecit ille sicut fuerat imperatum et introduxit viros
                            domum </p>
                    </div>
                    <div type="verse" n="18">
                        <p> ibique exterriti dixerunt mutuo propter pecuniam quam
                            rettulimus prius in saccis nostris introducti sumus
                            ut devolvat in nos calumniam et violenter subiciat
                            servituti et nos et asinos nostros </p>
                    </div>
                    <div type="verse" n="19">
                        <p> quam ob rem in ipsis foribus accedentes ad
                            dispensatorem </p>
                    </div>
                    <div type="verse" n="20">
                        <p> locuti sunt oramus domine ut audias iam ante
                            descendimus ut emeremus escas </p>
                    </div>
                    <div type="verse" n="21">
                        <p> quibus emptis cum venissemus ad diversorium aperuimus
                            sacculos nostros et invenimus pecuniam in ore
                            saccorum quam nunc eodem pondere reportamus </p>
                    </div>
                    <div type="verse" n="22">
                        <p> sed et aliud adtulimus argentum ut emamus quae
                            necessaria sunt non est in nostra conscientia quis
                            eam posuerit in marsuppiis nostris </p>
                    </div>
                    <div type="verse" n="23">
                        <p> at ille respondit pax vobiscum nolite timere Deus
                            vester et Deus patris vestri dedit vobis thesauros
                            in sacculis vestris nam pecuniam quam dedistis mihi
                            probatam ego habeo eduxitque ad eos Symeon </p>
                    </div>
                    <div type="verse" n="24">
                        <p> et introductis domum adtulit aquam et laverunt pedes
                            suos deditque pabula asinis eorum </p>
                    </div>
                    <div type="verse" n="25">
                        <p> illi vero parabant munera donec ingrederetur Ioseph
                            meridie audierant enim quod ibi comesuri essent
                            panem </p>
                    </div>
                    <div type="verse" n="26">
                        <p> igitur ingressus est Ioseph domum suam obtuleruntque
                            ei munera tenentes in manibus et adoraverunt proni
                            in terram </p>
                    </div>
                    <div type="verse" n="27">
                        <p> at ille clementer resalutatis eis interrogavit dicens
                            salvusne est pater vester senex de quo dixeratis
                            mihi adhuc vivit </p>
                    </div>
                    <div type="verse" n="28">
                        <p> qui responderunt sospes est servus tuus pater noster
                            adhuc vivit et incurvati adoraverunt eum </p>
                    </div>
                    <div type="verse" n="29">
                        <p> adtollens autem oculos Ioseph vidit Beniamin fratrem
                            suum uterinum et ait iste est frater vester parvulus
                            de quo dixeratis mihi et rursum Deus inquit
                            misereatur tui fili mi </p>
                    </div>
                    <div type="verse" n="30">
                        <p> festinavitque quia commota fuerant viscera eius super
                            fratre suo et erumpebant lacrimae et introiens
                            cubiculum flevit </p>
                    </div>
                    <div type="verse" n="31">
                        <p> rursusque lota facie egressus continuit se et ait
                            ponite panes </p>
                    </div>
                    <div type="verse" n="32">
                        <p> quibus adpositis seorsum Ioseph et seorsum fratribus
                            Aegyptiis quoque qui vescebantur simul seorsum
                            inlicitum est enim Aegyptiis comedere cum Hebraeis
                            et profanum putant huiuscemodi convivium </p>
                    </div>
                    <div type="verse" n="33">
                        <p> sederunt coram eo primogenitus iuxta primogenita sua
                            et minimus iuxta aetatem suam et mirabantur nimis
                        </p>
                    </div>
                    <div type="verse" n="34">
                        <p> sumptis partibus quas ab eo acceperant maiorque pars
                            venit Beniamin ita ut quinque partibus excederet
                            biberuntque et inebriati sunt cum eo</p>
                    </div>
                </div>
                <div type="chapter" n="44">
                    <div type="verse" n="1">
                        <p> praecepit autem Ioseph dispensatori domus suae dicens
                            imple saccos eorum frumento quantum possunt capere
                            et pone pecuniam singulorum in summitate sacci </p>
                    </div>
                    <div type="verse" n="2">
                        <p> scyphum autem meum argenteum et pretium quod dedit
                            tritici pone in ore sacci iunioris factumque est ita
                        </p>
                    </div>
                    <div type="verse" n="3">
                        <p> et orto mane dimissi sunt cum asinis suis </p>
                    </div>
                    <div type="verse" n="4">
                        <p> iamque urbem exierant et processerant paululum tum
                            Ioseph arcessito dispensatore domus surge inquit
                            persequere viros et adprehensis dicito quare
                            reddidistis malum pro bono </p>
                    </div>
                    <div type="verse" n="5">
                        <p> scyphum quem furati estis ipse est in quo bibit
                            dominus meus et in quo augurari solet pessimam rem
                            fecistis </p>
                    </div>
                    <div type="verse" n="6">
                        <p> fecit ille ut iusserat et adprehensis per ordinem
                            locutus est </p>
                    </div>
                    <div type="verse" n="7">
                        <p> qui responderunt quare sic loquitur dominus noster ut
                            servi tui tantum flagitii commiserint </p>
                    </div>
                    <div type="verse" n="8">
                        <p> pecuniam quam invenimus in summitate saccorum
                            reportavimus ad te de terra Chanaan et quomodo
                            consequens est ut furati simus de domo domini tui
                            aurum vel argentum </p>
                    </div>
                    <div type="verse" n="9">
                        <p> apud quemcumque fuerit inventum servorum tuorum quod
                            quaeris moriatur et nos servi erimus domini nostri
                        </p>
                    </div>
                    <div type="verse" n="10">
                        <p> qui dixit fiat iuxta vestram sententiam apud quem
                            fuerit inventum ipse sit servus meus vos autem
                            eritis innoxii </p>
                    </div>
                    <div type="verse" n="11">
                        <p> itaque festinato deponentes in terram saccos
                            aperuerunt singuli </p>
                    </div>
                    <div type="verse" n="12">
                        <p> quos scrutatus incipiens a maiore usque ad minimum
                            invenit scyphum in sacco Beniamin </p>
                    </div>
                    <div type="verse" n="13">
                        <p> at illi scissis vestibus oneratisque rursum asinis
                            reversi sunt in oppidum </p>
                    </div>
                    <div type="verse" n="14">
                        <p> primusque Iudas cum fratribus ingressus est ad Ioseph
                            necdum enim de loco abierat omnesque ante eum in
                            terra pariter corruerunt </p>
                    </div>
                    <div type="verse" n="15">
                        <p> quibus ille ait cur sic agere voluistis an ignoratis
                            quod non sit similis mei in augurandi scientia </p>
                    </div>
                    <div type="verse" n="16">
                        <p> cui Iudas quid respondebimus inquit domino meo vel
                            quid loquemur aut iusti poterimus obtendere Deus
                            invenit iniquitatem servorum tuorum en omnes servi
                            sumus domini mei et nos et apud quem inventus est
                            scyphus </p>
                    </div>
                    <div type="verse" n="17">
                        <p> respondit Ioseph absit a me ut sic agam qui furatus
                            est scyphum ipse sit servus meus vos autem abite
                            liberi ad patrem vestrum </p>
                    </div>
                    <div type="verse" n="18">
                        <p> accedens propius Iudas confidenter ait oro domine mi
                            loquatur servus tuus verbum in auribus tuis et ne
                            irascaris famulo tuo tu es enim post Pharaonem </p>
                    </div>
                    <div type="verse" n="19">
                        <p> dominus meus interrogasti prius servos tuos habetis
                            patrem aut fratrem </p>
                    </div>
                    <div type="verse" n="20">
                        <p> et nos respondimus tibi domino meo est nobis pater
                            senex et puer parvulus qui in senecta illius natus
                            est cuius uterinus frater est mortuus et ipsum solum
                            habet mater sua pater vero tenere diligit eum </p>
                    </div>
                    <div type="verse" n="21">
                        <p> dixistique servis tuis adducite eum ad me et ponam
                            oculos meos super illum </p>
                    </div>
                    <div type="verse" n="22">
                        <p> suggessimus domino meo non potest puer relinquere
                            patrem suum si enim illum dimiserit morietur </p>
                    </div>
                    <div type="verse" n="23">
                        <p> et dixisti servis tuis nisi venerit frater vester
                            minimus vobiscum non videbitis amplius faciem meam
                        </p>
                    </div>
                    <div type="verse" n="24">
                        <p> cum ergo ascendissemus ad famulum tuum patrem nostrum
                            narravimus ei omnia quae locutus est dominus meus
                        </p>
                    </div>
                    <div type="verse" n="25">
                        <p> et dixit pater noster revertimini et emite nobis
                            parum tritici </p>
                    </div>
                    <div type="verse" n="26">
                        <p> cui diximus ire non possumus si frater noster minimus
                            descendet nobiscum proficiscemur simul alioquin illo
                            absente non audemus videre faciem viri </p>
                    </div>
                    <div type="verse" n="27">
                        <p> atque ille respondit vos scitis quod duos genuerit
                            mihi uxor mea </p>
                    </div>
                    <div type="verse" n="28">
                        <p> egressus est unus et dixistis bestia devoravit eum et
                            hucusque non conparet </p>
                    </div>
                    <div type="verse" n="29">
                        <p> si tuleritis et istum et aliquid ei in via contigerit
                            deducetis canos meos cum maerore ad inferos </p>
                    </div>
                    <div type="verse" n="30">
                        <p> igitur si intravero ad servum tuum patrem nostrum et
                            puer defuerit cum anima illius ex huius anima
                            pendeat </p>
                    </div>
                    <div type="verse" n="31">
                        <p> videritque eum non esse nobiscum morietur et deducent
                            famuli tui canos eius cum dolore ad inferos </p>
                    </div>
                    <div type="verse" n="32">
                        <p> ego proprie servus tuus qui in meam hunc recepi fidem
                            et spopondi dicens nisi reduxero eum peccati reus
                            ero in patrem meum omni tempore </p>
                    </div>
                    <div type="verse" n="33">
                        <p> manebo itaque servus tuus pro puero in ministerium
                            domini mei et puer ascendat cum fratribus suis </p>
                    </div>
                    <div type="verse" n="34">
                        <p> non enim possum redire ad patrem absente puero ne
                            calamitatis quae oppressura est patrem meum testis
                            adsistam</p>
                    </div>
                </div>
                <div type="chapter" n="45">
                    <div type="verse" n="1">
                        <p> non se poterat ultra cohibere Ioseph multis coram
                            adstantibus unde praecepit ut egrederentur cuncti
                            foras et nullus interesset alienus agnitioni mutuae
                        </p>
                    </div>
                    <div type="verse" n="2">
                        <p> elevavitque vocem cum fletu quam audierunt Aegyptii
                            omnisque domus Pharaonis </p>
                    </div>
                    <div type="verse" n="3">
                        <p> et dixit fratribus suis ego sum Ioseph adhuc pater
                            meus vivit nec poterant respondere fratres nimio
                            timore perterriti </p>
                    </div>
                    <div type="verse" n="4">
                        <p> ad quos ille clementer accedite inquit ad me et cum
                            accessissent prope ego sum ait Ioseph frater vester
                            quem vendidistis in Aegypto </p>
                    </div>
                    <div type="verse" n="5">
                        <p> nolite pavere nec vobis durum esse videatur quod
                            vendidistis me in his regionibus pro salute enim
                            vestra misit me Deus ante vos in Aegyptum </p>
                    </div>
                    <div type="verse" n="6">
                        <p> biennium est quod fames esse coepit in terra et adhuc
                            quinque anni restant quibus nec arari poterit nec
                            meti </p>
                    </div>
                    <div type="verse" n="7">
                        <p> praemisitque me Deus ut reservemini super terram et
                            escas ad vivendum habere possitis </p>
                    </div>
                    <div type="verse" n="8">
                        <p> non vestro consilio sed Dei huc voluntate missus sum
                            qui fecit me quasi patrem Pharaonis et dominum
                            universae domus eius ac principem in omni terra
                            Aegypti </p>
                    </div>
                    <div type="verse" n="9">
                        <p> festinate et ascendite ad patrem meum et dicetis ei
                            haec mandat filius tuus Ioseph Deus me fecit dominum
                            universae terrae Aegypti descende ad me ne moreris
                        </p>
                    </div>
                    <div type="verse" n="10">
                        <p> et habita in terra Gessen erisque iuxta me tu et
                            filii tui et filii filiorum tuorum oves tuae et
                            armenta tua et universa quae possides </p>
                    </div>
                    <div type="verse" n="11">
                        <p> ibique te pascam adhuc enim quinque anni residui sunt
                            famis ne et tu pereas et domus tua et omnia quae
                            possides </p>
                    </div>
                    <div type="verse" n="12">
                        <p> en oculi vestri et oculi fratris mei Beniamin vident
                            quod os meum loquatur ad vos </p>
                    </div>
                    <div type="verse" n="13">
                        <p> nuntiate patri meo universam gloriam meam et cuncta
                            quae vidistis in Aegypto festinate et adducite eum
                            ad me </p>
                    </div>
                    <div type="verse" n="14">
                        <p> cumque amplexatus recidisset in collum Beniamin
                            fratris sui flevit illo quoque flente similiter
                            super collum eius </p>
                    </div>
                    <div type="verse" n="15">
                        <p> osculatusque est Ioseph omnes fratres suos et
                            ploravit super singulos post quae ausi sunt loqui ad
                            eum </p>
                    </div>
                    <div type="verse" n="16">
                        <p> auditumque est et celebri sermone vulgatum in aula
                            regis venerunt fratres Ioseph et gavisus est Pharao
                            atque omnis familia eius </p>
                    </div>
                    <div type="verse" n="17">
                        <p> dixitque ad Ioseph ut imperaret fratribus suis dicens
                            onerantes iumenta ite in terram Chanaan </p>
                    </div>
                    <div type="verse" n="18">
                        <p> et tollite inde patrem vestrum et cognationem et
                            venite ad me et ego dabo vobis omnia bona Aegypti ut
                            comedatis medullam terrae </p>
                    </div>
                    <div type="verse" n="19">
                        <p> praecipe etiam ut tollant plaustra de terra Aegypti
                            ad subvectionem parvulorum suorum et coniugum ac
                            dicito tollite patrem vestrum et properate
                            quantocius venientes </p>
                    </div>
                    <div type="verse" n="20">
                        <p> ne dimittatis quicquam de supellectili vestra quia
                            omnes opes Aegypti vestrae erunt </p>
                    </div>
                    <div type="verse" n="21">
                        <p> fecerunt filii Israhel ut eis mandatum fuerat quibus
                            dedit Ioseph plaustra secundum Pharaonis imperium et
                            cibaria in itinere </p>
                    </div>
                    <div type="verse" n="22">
                        <p> singulisque proferri iussit binas stolas Beniamin
                            vero dedit trecentos argenteos cum quinque stolis
                            optimis </p>
                    </div>
                    <div type="verse" n="23">
                        <p> tantundem pecuniae et vestium mittens patri suo
                            addens eis asinos decem qui subveherent ex omnibus
                            divitiis Aegypti et totidem asinas triticum in
                            itinere panesque portantes </p>
                    </div>
                    <div type="verse" n="24">
                        <p> dimisit ergo fratres suos et proficiscentibus ait ne
                            irascamini in via </p>
                    </div>
                    <div type="verse" n="25">
                        <p> qui ascendentes ex Aegypto venerunt in terram Chanaan
                            ad patrem suum Iacob </p>
                    </div>
                    <div type="verse" n="26">
                        <p> et nuntiaverunt ei dicentes Ioseph vivit et ipse
                            dominatur in omni terra Aegypti quo audito quasi de
                            gravi somno evigilans tamen non credebat eis </p>
                    </div>
                    <div type="verse" n="27">
                        <p> illi contra referebant omnem ordinem rei cumque
                            vidisset plaustra et universa quae miserat revixit
                            spiritus eius </p>
                    </div>
                    <div type="verse" n="28">
                        <p> et ait sufficit mihi si adhuc Ioseph filius meus
                            vivit vadam et videbo illum antequam moriar</p>
                    </div>
                </div>
                <div type="chapter" n="46">
                    <div type="verse" n="1">
                        <p> profectusque Israhel cum omnibus quae habebat venit
                            ad puteum Iuramenti et mactatis ibi victimis Deo
                            patris sui Isaac </p>
                    </div>
                    <div type="verse" n="2">
                        <p> audivit eum per visionem nocte vocantem se et
                            dicentem sibi Iacob Iacob cui respondit ecce adsum
                        </p>
                    </div>
                    <div type="verse" n="3">
                        <p> ait illi Deus ego sum Fortissimus Deus patris tui
                            noli timere et descende in Aegyptum quia in gentem
                            magnam faciam te ibi </p>
                    </div>
                    <div type="verse" n="4">
                        <p> ego descendam tecum illuc et ego inde adducam te
                            revertentem Ioseph quoque ponet manum suam super
                            oculos tuos </p>
                    </div>
                    <div type="verse" n="5">
                        <p> surrexit Iacob a puteo Iuramenti tuleruntque eum
                            filii cum parvulis et uxoribus suis in plaustris
                            quae miserat Pharao ad portandum senem </p>
                    </div>
                    <div type="verse" n="6">
                        <p> et omnia quae possederat in terra Chanaan venitque in
                            Aegyptum cum omni semine suo </p>
                    </div>
                    <div type="verse" n="7">
                        <p> filii eius et nepotes filiae et cuncta simul
                            progenies </p>
                    </div>
                    <div type="verse" n="8">
                        <p> haec sunt autem nomina filiorum Israhel qui ingressi
                            sunt in Aegyptum ipse cum liberis suis primogenitus
                            Ruben </p>
                    </div>
                    <div type="verse" n="9">
                        <p> filii Ruben Enoch et Phallu et Esrom et Charmi </p>
                    </div>
                    <div type="verse" n="10">
                        <p> filii Symeon Iemuhel et Iamin et Ahod et Iachin et
                            Saher et Saul filius Chananitidis </p>
                    </div>
                    <div type="verse" n="11">
                        <p> filii Levi Gerson Caath et Merari </p>
                    </div>
                    <div type="verse" n="12">
                        <p> filii Iuda Her et Onan et Sela et Phares et Zara
                            mortui sunt autem Her et Onan in terra Chanaan
                            natique sunt filii Phares Esrom et Amul </p>
                    </div>
                    <div type="verse" n="13">
                        <p> filii Isachar Thola et Phua et Iob et Semron </p>
                    </div>
                    <div type="verse" n="14">
                        <p> filii Zabulon Sared et Helon et Iahelel </p>
                    </div>
                    <div type="verse" n="15">
                        <p> hii filii Liae quos genuit in Mesopotamiam Syriae cum
                            Dina filia sua omnes animae filiorum eius et
                            filiarum triginta tres </p>
                    </div>
                    <div type="verse" n="16">
                        <p> filii Gad Sephion et Haggi Suni et Esebon Heri et
                            Arodi et Areli </p>
                    </div>
                    <div type="verse" n="17">
                        <p> filii Aser Iamne et Iesua et Iesui et Beria Sara
                            quoque soror eorum filii Beria Heber et Melchihel
                        </p>
                    </div>
                    <div type="verse" n="18">
                        <p> hii filii Zelphae quam dedit Laban Liae filiae suae
                            et hos genuit Iacob sedecim animas </p>
                    </div>
                    <div type="verse" n="19">
                        <p> filii Rahel uxoris Iacob Ioseph et Beniamin </p>
                    </div>
                    <div type="verse" n="20">
                        <p> natique sunt Ioseph filii in terra Aegypti quos
                            genuit ei Aseneth filia Putiphare sacerdotis
                            Heliopoleos Manasses et Ephraim </p>
                    </div>
                    <div type="verse" n="21">
                        <p> filii Beniamin Bela et Bechor et Asbel Gera et Naaman
                            et Ehi et Ros Mophim et Opphim et Ared </p>
                    </div>
                    <div type="verse" n="22">
                        <p> hii filii Rahel quos genuit Iacob omnes animae
                            quattuordecim </p>
                    </div>
                    <div type="verse" n="23">
                        <p> filii Dan Usim </p>
                    </div>
                    <div type="verse" n="24">
                        <p> filii Nepthalim Iasihel et Guni et Hieser et Sallem
                        </p>
                    </div>
                    <div type="verse" n="25">
                        <p> hii filii Balae quam dedit Laban Raheli filiae suae
                            et hos genuit Iacob omnes animae septem </p>
                    </div>
                    <div type="verse" n="26">
                        <p> cunctae animae quae ingressae sunt cum Iacob in
                            Aegyptum et egressae de femore illius absque
                            uxoribus filiorum sexaginta sex </p>
                    </div>
                    <div type="verse" n="27">
                        <p> filii autem Ioseph qui nati sunt ei in terra Aegypti
                            animae duae omnis anima domus Iacob quae ingressa
                            est Aegyptum fuere septuaginta </p>
                    </div>
                    <div type="verse" n="28">
                        <p> misit autem Iudam ante se ad Ioseph ut nuntiaret ei
                            et ille occurreret in Gessen </p>
                    </div>
                    <div type="verse" n="29">
                        <p> quo cum pervenisset iuncto Ioseph curru suo ascendit
                            obviam patri ad eundem locum vidensque eum inruit
                            super collum eius et inter amplexus flevit </p>
                    </div>
                    <div type="verse" n="30">
                        <p> dixitque pater ad Ioseph iam laetus moriar quia vidi
                            faciem tuam et superstitem te relinquo </p>
                    </div>
                    <div type="verse" n="31">
                        <p> et ille locutus est ad fratres et ad omnem domum
                            patris sui ascendam et nuntiabo Pharaoni dicamque ei
                            fratres mei et domus patris mei qui erant in terra
                            Chanaan venerunt ad me </p>
                    </div>
                    <div type="verse" n="32">
                        <p> et sunt viri pastores ovium curamque habent alendorum
                            gregum pecora sua et armenta et omnia quae habere
                            potuerunt adduxerunt secum </p>
                    </div>
                    <div type="verse" n="33">
                        <p> cumque vocaverit vos et dixerit quod est opus vestrum
                        </p>
                    </div>
                    <div type="verse" n="34">
                        <p> respondebitis viri pastores sumus servi tui ab
                            infantia nostra usque in praesens et nos et patres
                            nostri haec autem dicetis ut habitare possitis in
                            terra Gessen quia detestantur Aegyptii omnes
                            pastores ovium</p>
                    </div>
                </div>
                <div type="chapter" n="47">
                    <div type="verse" n="1">
                        <p> ingressus ergo Ioseph nuntiavit Pharaoni dicens pater
                            meus et fratres oves eorum et armenta et cuncta quae
                            possident venerunt de terra Chanaan et ecce
                            consistunt in terra Gessen </p>
                    </div>
                    <div type="verse" n="2">
                        <p> extremos quoque fratrum suorum quinque viros statuit
                            coram rege </p>
                    </div>
                    <div type="verse" n="3">
                        <p> quos ille interrogavit quid habetis operis
                            responderunt pastores ovium sumus servi tui et nos
                            et patres nostri </p>
                    </div>
                    <div type="verse" n="4">
                        <p> ad peregrinandum in terra tua venimus quoniam non est
                            herba gregibus servorum tuorum ingravescente fame in
                            regione Chanaan petimusque ut esse nos iubeas servos
                            tuos in terra Gessen </p>
                    </div>
                    <div type="verse" n="5">
                        <p> dixit itaque rex ad Ioseph pater tuus et fratres tui
                            venerunt ad te </p>
                    </div>
                    <div type="verse" n="6">
                        <p> terra Aegypti in conspectu tuo est in optimo loco fac
                            habitare eos et trade eis terram Gessen quod si
                            nosti esse in eis viros industrios constitue illos
                            magistros pecorum meorum </p>
                    </div>
                    <div type="verse" n="7">
                        <p> post haec introduxit Ioseph patrem suum ad regem et
                            statuit eum coram eo qui benedicens illi </p>
                    </div>
                    <div type="verse" n="8">
                        <p> et interrogatus ab eo quot sunt dies annorum vitae
                            tuae </p>
                    </div>
                    <div type="verse" n="9">
                        <p> respondit dies peregrinationis vitae meae centum
                            triginta annorum sunt parvi et mali et non
                            pervenerunt usque ad dies patrum meorum quibus
                            peregrinati sunt </p>
                    </div>
                    <div type="verse" n="10">
                        <p> et benedicto rege egressus est foras </p>
                    </div>
                    <div type="verse" n="11">
                        <p> Ioseph vero patri et fratribus suis dedit
                            possessionem in Aegypto in optimo loco terrae solo
                            Ramesses ut praeceperat Pharao </p>
                    </div>
                    <div type="verse" n="12">
                        <p> et alebat eos omnemque domum patris sui praebens
                            cibaria singulis </p>
                    </div>
                    <div type="verse" n="13">
                        <p> in toto enim orbe panis deerat et oppresserat fames
                            terram maxime Aegypti et Chanaan </p>
                    </div>
                    <div type="verse" n="14">
                        <p> e quibus omnem pecuniam congregavit pro venditione
                            frumenti et intulit eam in aerarium regis </p>
                    </div>
                    <div type="verse" n="15">
                        <p> cumque defecisset emptoris pretium venit cuncta
                            Aegyptus ad Ioseph dicens da nobis panes quare
                            morimur coram te deficiente pecunia </p>
                    </div>
                    <div type="verse" n="16">
                        <p> quibus ille respondit adducite pecora vestra et dabo
                            vobis pro eis cibos si pretium non habetis </p>
                    </div>
                    <div type="verse" n="17">
                        <p> quae cum adduxissent dedit eis alimenta pro equis et
                            ovibus et bubus et asinis sustentavitque eos illo
                            anno pro commutatione pecorum </p>
                    </div>
                    <div type="verse" n="18">
                        <p> veneruntque anno secundo et dixerunt ei non celamus
                            dominum nostrum quod deficiente pecunia pecora simul
                            defecerint nec clam te est quod absque corporibus et
                            terra nihil habeamus </p>
                    </div>
                    <div type="verse" n="19">
                        <p> cur ergo morimur te vidente et nos et terra nostra
                            tui erimus eme nos in servitutem regiam et praebe
                            semina ne pereunte cultore redigatur terra in
                            solitudinem </p>
                    </div>
                    <div type="verse" n="20">
                        <p> emit igitur Ioseph omnem terram Aegypti vendentibus
                            singulis possessiones suas prae magnitudine famis
                            subiecitque eam Pharaoni </p>
                    </div>
                    <div type="verse" n="21">
                        <p> et cunctos populos eius a novissimis terminis Aegypti
                            usque ad extremos fines eius </p>
                    </div>
                    <div type="verse" n="22">
                        <p> praeter terram sacerdotum quae a rege tradita fuerat
                            eis quibus et statuta cibaria ex horreis publicis
                            praebebantur et idcirco non sunt conpulsi vendere
                            possessiones suas </p>
                    </div>
                    <div type="verse" n="23">
                        <p> dixit ergo Ioseph ad populos en ut cernitis et vos et
                            terram vestram Pharao possidet accipite semina et
                            serite agros </p>
                    </div>
                    <div type="verse" n="24">
                        <p> ut fruges habere possitis quintam partem regi dabitis
                            quattuor reliquas permitto vobis in sementem et in
                            cibos famulis et liberis vestris </p>
                    </div>
                    <div type="verse" n="25">
                        <p> qui responderunt salus nostra in manu tua est
                            respiciat nos tantum dominus noster et laeti
                            serviemus regi </p>
                    </div>
                    <div type="verse" n="26">
                        <p> ex eo tempore usque in praesentem diem in universa
                            terra Aegypti regibus quinta pars solvitur et factum
                            est quasi in legem absque terra sacerdotali quae
                            libera ab hac condicione fuit </p>
                    </div>
                    <div type="verse" n="27">
                        <p> habitavit ergo Israhel in Aegypto id est in terra
                            Gessen et possedit eam auctusque est et
                            multiplicatus nimis </p>
                    </div>
                    <div type="verse" n="28">
                        <p> et vixit in ea decem et septem annis factique sunt
                            omnes dies vitae illius centum quadraginta septem
                            annorum </p>
                    </div>
                    <div type="verse" n="29">
                        <p> cumque adpropinquare cerneret mortis diem vocavit
                            filium suum Ioseph et dixit ad eum si inveni gratiam
                            in conspectu tuo pone manum sub femore meo et facies
                            mihi misericordiam et veritatem ut non sepelias me
                            in Aegypto </p>
                    </div>
                    <div type="verse" n="30">
                        <p> sed dormiam cum patribus meis et auferas me de hac
                            terra condasque in sepulchro maiorum cui respondit
                            Ioseph ego faciam quod iussisti </p>
                    </div>
                    <div type="verse" n="31">
                        <p> et ille iura ergo inquit mihi quo iurante adoravit
                            Israhel Deum conversus ad lectuli caput</p>
                    </div>
                </div>
                <div type="chapter" n="48">
                    <div type="verse" n="1">
                        <p> his ita transactis nuntiatum est Ioseph quod
                            aegrotaret pater eius qui adsumptis duobus filiis
                            Manasse et Ephraim ire perrexit </p>
                    </div>
                    <div type="verse" n="2">
                        <p> dictumque est seni ecce filius tuus Ioseph venit ad
                            te qui confortatus sedit in lectulo </p>
                    </div>
                    <div type="verse" n="3">
                        <p> et ingresso ad se ait Deus omnipotens apparuit mihi
                            in Luza quae est in terra Chanaan benedixitque mihi
                        </p>
                    </div>
                    <div type="verse" n="4">
                        <p> et ait ego te augebo et multiplicabo et faciam in
                            turbas populorum daboque tibi terram hanc et semini
                            tuo post te in possessionem sempiternam </p>
                    </div>
                    <div type="verse" n="5">
                        <p> duo igitur filii tui qui nati sunt tibi in terra
                            Aegypti antequam huc venirem ad te mei erunt Ephraim
                            et Manasses sicut Ruben et Symeon reputabuntur mihi
                        </p>
                    </div>
                    <div type="verse" n="6">
                        <p> reliquos autem quos genueris post eos tui erunt et
                            nomine fratrum suorum vocabuntur in possessionibus
                            suis </p>
                    </div>
                    <div type="verse" n="7">
                        <p> mihi enim quando veniebam de Mesopotamiam mortua est
                            Rahel in terra Chanaan in ipso itinere eratque
                            vernum tempus et ingrediebar Ephratam et sepelivi
                            eam iuxta viam Ephratae quae alio nomine appellatur
                            Bethleem </p>
                    </div>
                    <div type="verse" n="8">
                        <p> videns autem filios eius dixit ad eum qui sunt isti
                        </p>
                    </div>
                    <div type="verse" n="9">
                        <p> respondit filii mei sunt quos dedit mihi Deus in hoc
                            loco adduc inquit eos ad me ut benedicam illis </p>
                    </div>
                    <div type="verse" n="10">
                        <p> oculi enim Israhel caligabant prae nimia senectute et
                            clare videre non poterat adplicitosque ad se
                            deosculatus et circumplexus </p>
                    </div>
                    <div type="verse" n="11">
                        <p> dixit ad filium non sum fraudatus aspectu tuo insuper
                            ostendit mihi Deus semen tuum </p>
                    </div>
                    <div type="verse" n="12">
                        <p> cumque tulisset eos Ioseph de gremio patris adoravit
                            pronus in terram </p>
                    </div>
                    <div type="verse" n="13">
                        <p> et posuit Ephraim ad dexteram suam id est ad
                            sinistram Israhel Manassen vero in sinistra sua ad
                            dexteram scilicet patris adplicuitque ambos ad eum
                        </p>
                    </div>
                    <div type="verse" n="14">
                        <p> qui extendens manum dextram posuit super caput
                            Ephraim iunioris fratris sinistram autem super caput
                            Manasse qui maior natu erat commutans manus </p>
                    </div>
                    <div type="verse" n="15">
                        <p> benedixitque Ioseph filio suo et ait Deus in cuius
                            conspectu ambulaverunt patres mei Abraham et Isaac
                            Deus qui pascit me ab adulescentia mea usque in
                            praesentem diem </p>
                    </div>
                    <div type="verse" n="16">
                        <p> angelus qui eruit me de cunctis malis benedicat
                            pueris et invocetur super eos nomen meum nomina
                            quoque patrum meorum Abraham et Isaac et crescant in
                            multitudinem super terram </p>
                    </div>
                    <div type="verse" n="17">
                        <p> videns autem Ioseph quod posuisset pater suus
                            dexteram manum super caput Ephraim graviter accepit
                            et adprehensam patris manum levare conatus est de
                            capite Ephraim et transferre super caput Manasse
                        </p>
                    </div>
                    <div type="verse" n="18">
                        <p> dixitque ad patrem non ita convenit pater quia hic
                            est primogenitus pone dexteram tuam super caput eius
                        </p>
                    </div>
                    <div type="verse" n="19">
                        <p> qui rennuens ait scio fili mi scio et iste quidem
                            erit in populos et multiplicabitur sed frater eius
                            iunior maior illo erit et semen illius crescet in
                            gentes </p>
                    </div>
                    <div type="verse" n="20">
                        <p> benedixitque eis in ipso tempore dicens in te
                            benedicetur Israhel atque dicetur faciat tibi Deus
                            sicut Ephraim et sicut Manasse constituitque Ephraim
                            ante Manassen </p>
                    </div>
                    <div type="verse" n="21">
                        <p> et ait ad Ioseph filium suum en ego morior et erit
                            Deus vobiscum reducetque vos ad terram patrum
                            vestrorum </p>
                    </div>
                    <div type="verse" n="22">
                        <p> do tibi partem unam extra fratres tuos quam tuli de
                            manu Amorrei in gladio et arcu meo</p>
                    </div>
                </div>
                <div type="chapter" n="49">
                    <div type="verse" n="1">
                        <p> vocavit autem Iacob filios suos et ait eis
                            congregamini ut adnuntiem quae ventura sunt vobis
                            diebus novissimis </p>
                    </div>
                    <div type="verse" n="2">
                        <p> congregamini et audite filii Iacob audite Israhel
                            patrem vestrum </p>
                    </div>
                    <div type="verse" n="3">
                        <p> Ruben primogenitus meus tu fortitudo mea et
                            principium doloris mei prior in donis maior imperio
                        </p>
                    </div>
                    <div type="verse" n="4">
                        <p> effusus es sicut aqua non crescas quia ascendisti
                            cubile patris tui et maculasti stratum eius </p>
                    </div>
                    <div type="verse" n="5">
                        <p> Symeon et Levi fratres vasa iniquitatis bellantia
                        </p>
                    </div>
                    <div type="verse" n="6">
                        <p> in consilio eorum ne veniat anima mea et in coetu
                            illorum non sit gloria mea quia in furore suo
                            occiderunt virum et in voluntate sua suffoderunt
                            murum </p>
                    </div>
                    <div type="verse" n="7">
                        <p> maledictus furor eorum quia pertinax et indignatio
                            illorum quia dura dividam eos in Iacob et dispergam
                            illos in Israhel </p>
                    </div>
                    <div type="verse" n="8">
                        <p> Iuda te laudabunt fratres tui manus tua in cervicibus
                            inimicorum tuorum adorabunt te filii patris tui </p>
                    </div>
                    <div type="verse" n="9">
                        <p> catulus leonis Iuda a praeda fili mi ascendisti
                            requiescens accubuisti ut leo et quasi leaena quis
                            suscitabit eum </p>
                    </div>
                    <div type="verse" n="10">
                        <p> non auferetur sceptrum de Iuda et dux de femoribus
                            eius donec veniat qui mittendus est et ipse erit
                            expectatio gentium </p>
                    </div>
                    <div type="verse" n="11">
                        <p> ligans ad vineam pullum suum et ad vitem o fili mi
                            asinam suam lavabit vino stolam suam et sanguine
                            uvae pallium suum </p>
                    </div>
                    <div type="verse" n="12">
                        <p> pulchriores oculi eius vino et dentes lacte
                            candidiores </p>
                    </div>
                    <div type="verse" n="13">
                        <p> Zabulon in litore maris habitabit et in statione
                            navium pertingens usque ad Sidonem </p>
                    </div>
                    <div type="verse" n="14">
                        <p> Isachar asinus fortis accubans inter terminos </p>
                    </div>
                    <div type="verse" n="15">
                        <p> vidit requiem quod esset bona et terram quod optima
                            et subposuit umerum suum ad portandum factusque est
                            tributis serviens </p>
                    </div>
                    <div type="verse" n="16">
                        <p> Dan iudicabit populum suum sicut et alia tribus
                            Israhel </p>
                    </div>
                    <div type="verse" n="17">
                        <p> fiat Dan coluber in via cerastes in semita mordens
                            ungulas equi ut cadat ascensor eius retro </p>
                    </div>
                    <div type="verse" n="18">
                        <p> salutare tuum expectabo Domine </p>
                    </div>
                    <div type="verse" n="19">
                        <p> Gad accinctus proeliabitur ante eum et ipse
                            accingetur retrorsum </p>
                    </div>
                    <div type="verse" n="20">
                        <p> Aser pinguis panis eius et praebebit delicias regibus
                        </p>
                    </div>
                    <div type="verse" n="21">
                        <p> Nepthalim cervus emissus et dans eloquia
                            pulchritudinis </p>
                    </div>
                    <div type="verse" n="22">
                        <p> filius adcrescens Ioseph filius adcrescens et decorus
                            aspectu filiae discurrerunt super murum </p>
                    </div>
                    <div type="verse" n="23">
                        <p> sed exasperaverunt eum et iurgati sunt invideruntque
                            illi habentes iacula </p>
                    </div>
                    <div type="verse" n="24">
                        <p> sedit in forti arcus eius et dissoluta sunt vincula
                            brachiorum et manuum illius per manus potentis Iacob
                            inde pastor egressus est lapis Israhel </p>
                    </div>
                    <div type="verse" n="25">
                        <p> Deus patris tui erit adiutor tuus et Omnipotens
                            benedicet tibi benedictionibus caeli desuper
                            benedictionibus abyssi iacentis deorsum
                            benedictionibus uberum et vulvae </p>
                    </div>
                    <div type="verse" n="26">
                        <p> benedictiones patris tui confortatae sunt
                            benedictionibus patrum eius donec veniret desiderium
                            collium aeternorum fiant in capite Ioseph et in
                            vertice nazarei inter fratres suos </p>
                    </div>
                    <div type="verse" n="27">
                        <p> Beniamin lupus rapax mane comedet praedam et vespere
                            dividet spolia </p>
                    </div>
                    <div type="verse" n="28">
                        <p> omnes hii in tribubus Israhel duodecim haec locutus
                            est eis pater suus benedixitque singulis
                            benedictionibus propriis </p>
                    </div>
                    <div type="verse" n="29">
                        <p> et praecepit eis dicens ego congregor ad populum meum
                            sepelite me cum patribus meis in spelunca duplici
                            quae est in agro Ephron Hetthei </p>
                    </div>
                    <div type="verse" n="30">
                        <p> contra Mambre in terra Chanaan quam emit Abraham cum
                            agro ab Ephron Hettheo in possessionem sepulchri
                        </p>
                    </div>
                    <div type="verse" n="31">
                        <p> ibi sepelierunt eum et Sarram uxorem eius ibi
                            sepultus est Isaac cum Rebecca coniuge ibi et Lia
                            condita iacet </p>
                    </div>
                    <div type="verse" n="32">
                        <p> finitisque mandatis quibus filios instruebat collegit
                            pedes suos super lectulum et obiit adpositusque est
                            ad populum suum</p>
                    </div>
                </div>
                <div type="chapter" n="50">
                    <div type="verse" n="1">
                        <p> quod cernens Ioseph ruit super faciem patris flens et
                            deosculans eum </p>
                    </div>
                    <div type="verse" n="2">
                        <p> praecepitque servis suis medicis ut aromatibus
                            condirent patrem </p>
                    </div>
                    <div type="verse" n="3">
                        <p> quibus iussa explentibus transierunt quadraginta dies
                            iste quippe mos erat cadaverum conditorum flevitque
                            eum Aegyptus septuaginta diebus </p>
                    </div>
                    <div type="verse" n="4">
                        <p> et expleto planctus tempore locutus est Ioseph ad
                            familiam Pharaonis si inveni gratiam in conspectu
                            vestro loquimini in auribus Pharaonis </p>
                    </div>
                    <div type="verse" n="5">
                        <p> eo quod pater meus adiuraverit me dicens en morior in
                            sepulchro meo quod fodi mihi in terra Chanaan
                            sepelies me ascendam igitur et sepeliam patrem meum
                            ac revertar </p>
                    </div>
                    <div type="verse" n="6">
                        <p> dixitque ei Pharao ascende et sepeli patrem tuum
                            sicut adiuratus es </p>
                    </div>
                    <div type="verse" n="7">
                        <p> quo ascendente ierunt cum eo omnes senes domus
                            Pharaonis cunctique maiores natu terrae Aegypti </p>
                    </div>
                    <div type="verse" n="8">
                        <p> domus Ioseph cum fratribus suis absque parvulis et
                            gregibus atque armentis quae dereliquerant in terra
                            Gessen </p>
                    </div>
                    <div type="verse" n="9">
                        <p> habuit quoque in comitatu currus et equites et facta
                            est turba non modica </p>
                    </div>
                    <div type="verse" n="10">
                        <p> veneruntque ad aream Atad quae sita est trans
                            Iordanem ubi celebrantes exequias planctu magno
                            atque vehementi impleverunt septem dies </p>
                    </div>
                    <div type="verse" n="11">
                        <p> quod cum vidissent habitatores terrae Chanaan
                            dixerunt planctus magnus est iste Aegyptiis et
                            idcirco appellaverunt nomen loci illius Planctus
                            Aegypti </p>
                    </div>
                    <div type="verse" n="12">
                        <p> fecerunt ergo filii Iacob sicut praeceperat eis </p>
                    </div>
                    <div type="verse" n="13">
                        <p> et portantes eum in terram Chanaan sepelierunt in
                            spelunca duplici quam emerat Abraham cum agro in
                            possessionem sepulchri ab Ephron Hettheo contra
                            faciem Mambre </p>
                    </div>
                    <div type="verse" n="14">
                        <p> reversusque est Ioseph in Aegyptum cum fratribus suis
                            et omni comitatu sepulto patre </p>
                    </div>
                    <div type="verse" n="15">
                        <p> quo mortuo timentes fratres eius et mutuo
                            conloquentes ne forte memor sit iniuriae quam passus
                            est et reddat nobis malum omne quod fecimus </p>
                    </div>
                    <div type="verse" n="16">
                        <p> mandaverunt ei pater tuus praecepit nobis antequam
                            moreretur </p>
                    </div>
                    <div type="verse" n="17">
                        <p> ut haec tibi verbis illius diceremus obsecro ut
                            obliviscaris sceleris fratrum tuorum et peccati
                            atque malitiae quam exercuerunt in te nos quoque
                            oramus ut servis Dei patris tui dimittas iniquitatem
                            hanc quibus auditis flevit Ioseph </p>
                    </div>
                    <div type="verse" n="18">
                        <p> veneruntque ad eum fratres sui et proni in terram
                            dixerunt servi tui sumus </p>
                    </div>
                    <div type="verse" n="19">
                        <p> quibus ille respondit nolite timere num Dei possumus
                            rennuere voluntatem </p>
                    </div>
                    <div type="verse" n="20">
                        <p> vos cogitastis de me malum et Deus vertit illud in
                            bonum ut exaltaret me sicut inpraesentiarum cernitis
                            et salvos faceret multos populos </p>
                    </div>
                    <div type="verse" n="21">
                        <p> nolite metuere ego pascam vos et parvulos vestros
                            consolatusque est eos et blande ac leniter est
                            locutus </p>
                    </div>
                    <div type="verse" n="22">
                        <p> et habitavit in Aegypto cum omni domo patris sui
                            vixitque centum decem annis et vidit Ephraim filios
                            usque ad tertiam generationem filii quoque Machir
                            filii Manasse nati sunt in genibus Ioseph </p>
                    </div>
                    <div type="verse" n="23">
                        <p> quibus transactis locutus est fratribus suis post
                            mortem meam Deus visitabit vos et ascendere faciet
                            de terra ista ad terram quam iuravit Abraham Isaac
                            et Iacob </p>
                    </div>
                    <div type="verse" n="24">
                        <p> cumque adiurasset eos atque dixisset Deus visitabit
                            vos asportate vobiscum ossa mea de loco isto </p>
                    </div>
                    <div type="verse" n="25">
                        <p> mortuus est expletis centum decem vitae suae annis et
                            conditus aromatibus repositus est in loculo in
                            Aegypto</p>
                    </div>
                </div>
        </body></text></TEI>